<html>
<head>
<title>Novum Testamentum Hebraice. Secundum Marcum</title>
<meta http-equiv="Content-Type" content="text/html; charset=utf-8">
<meta content="Ruslan Khazarzar" name="author">
<meta content="Library of Ruslan Khazarzar, Bible, Biblia, Biblia Hebraica, Hebrew New Testament, Franz Delitzsch" name="keywords">
<meta content="Hebrew New Testament, Secundum Marcum" name="description">
<meta http-equiv="pragma" content="no-cache">
<link href="../../../hebr.css" rel="stylesheet" type="text/css">
<style rel="stylesheet" type="text/css">

span.c {font-size:8.0pt}

span.g {font-size:16.0pt}
</style>
</head>
<body>
﻿
<center>
<script async src="//pagead2.googlesyndication.com/pagead/js/adsbygoogle.js"></script>
<script>
     (adsbygoogle = window.adsbygoogle || []).push({
          google_ad_client: "ca-pub-6044271981988239",
          enable_page_level_ads: true
     });
</script>



<script>

document.addEventListener('copy', function () {
    var ignorePages = ['about', 'adv', 'feedback']
    for (var i = 0; i < ignorePages.length; i++) {
        if (location.href.search(ignorePages[i]) != -1) {
            return;
        }
    }

    var s = window.getSelection()
    var oldRange = s.getRangeAt(0)
    var newdiv = document.createElement('div')
    newdiv.style.position = 'absolute';
    newdiv.style.left = '-99999px';
    document.body.appendChild(newdiv)
    newdiv.appendChild(oldRange.cloneContents())

    var copyright = document.createElement('span');
    var readMore = ':';
    if (typeof TT !== "undefined") {
        readMore = TT['READ_MORE']
    }
    copyright.innerHTML =  readMore + ' ' + location.href;
    copyright.setAttribute('id', 'copyright-text')
    newdiv.appendChild(copyright)

    r = document.createRange()
    s.removeAllRanges()
    r.selectNode(newdiv)
    s.addRange(r)

    window.setTimeout(function () {
        s.removeAllRanges()
        s.addRange(oldRange)
        newdiv.remove()
    }, 100);
});
</script>






<script async src="//pagead2.googlesyndication.com/pagead/js/adsbygoogle.js"></script>
<!-- NEW1 -->
<ins class="adsbygoogle"
     style="display:inline-block;width:728px;height:90px"
     data-ad-client="ca-pub-6044271981988239"
     data-ad-slot="5638541248"></ins>
<script>
(adsbygoogle = window.adsbygoogle || []).push({});
</script>


</center>

<table width=630 align=center>
<tr><td>


<script type="text/javascript">
<!--
var _acic={dataProvider:10};(function(){var e=document.createElement("script");e.type="text/javascript";e.async=true;e.src="//www.acint.net/aci.js";var t=document.getElementsByTagName("script")[0];t.parentNode.insertBefore(e,t)})()
//-->
</script><!--d5cc92c8--><!--d5cc92c8--><script async="async" src="https://w.uptolike.com/widgets/v1/zp.js?pid=lf97b1488ad0a06f160b1ea92baf6dca5a4b5e9b17" type="text/javascript"></script><!--18a21--><!--d5cc92c8--><!--d5cc92c8--><script async="async" src="https://w.uptolike.com/widgets/v1/zp.js?pid=lf97b1488ad0a06f160b1ea92baf6dca5a4b5e9b17" type="text/javascript"></script>







</td></tr>
</table><p>


<table style='border:solid black .25pt' align=center cellpadding=15 cellspacing=0 width=700>
<tr><td>
<div dir=rtl lang=HE>
<h1>הַבְּשׂוֹרָה הַקְּדוֹשָׁה עַל־פִּי מַרְקוֹס</h1>
<p><strong><span class=g>א</span></strong>&nbsp;&nbsp; תְּחִלַּת בְּשׂוֹרַת יֵשׁוּעַ הַמָּשִׁיחַ בֶּן־הָאֱלֹהִים׃ <strong><span class=c>2</span></strong>

כַּכָּתוּב בַּנְּבִיאִים הִנְנִי שֹׁלֵחַ מַלְאָכִי לְפָנֶיךָ וּפִנָּה

דַּרְכֶּךָ׃ <strong><span class=c>3</span></strong> קוֹל קוֹרֵא בַמִּדְבָּר פַּנּוּ דֶּרֶךְ יְהוָֹה

יַשְּׁרוּ מְסִלּוֹתָיו׃ <strong><span class=c>4</span></strong> יוֹחָנָן הָיָה טֹבֵל בַּמִּדְבָּר

וְקוֹרֵא טְבִילַת הַתְּשׁוּבָה לִסְלִיחַת חֲטָאִים׃ <strong><span class=c>5</span></strong> וַתֵּצֵא

אֵלָיו כָּל־אֶרֶץ יְהוּדָה וּבְנֵי יְרוּשָׁלָיִם וַיִּטָּבְלוּ כֻלָּם עַל־יָדוֹ

בִּנְהַר הַיַּרְדֵּן מִתְוַדִּים אֶת־חַטֹּאתָם׃ <strong><span class=c>6</span></strong> וְיוֹחָנָן

לָבוּשׁ שְׂעַר גְּמַלִּים וְאֵזוֹר עוֹר בְּמָתְנָיו וּמַאֲכָלוֹ חֲגָבִים

וּדְבַשׁ הַיָּעַר׃ <strong><span class=c>7</span></strong> וַיִּקְרָא לֵאמֹר בּוֹא יָבֹא אַחֲרַי

הֶחָזָק מִמֶּנִּי אֲשֶׁר קָטֹנְתִּי מִלִּכְרֹעַ לְהַתִּיר אֶת־שְׂרוֹךְ

נְעָלָיו׃ <strong><span class=c>8</span></strong> אָנֹכִי טָבַלְתִּי אֶתְכֶם בַּמָּיִם וְהוּא

יִטְבֹּל אֶתְכֶם בְּרוּחַ הַקֹּדֶשׁ׃ <strong><span class=c>9</span></strong> וַיְהִי בַּיָּמִים

הָהֵם וַיָּבֹא יֵשׁוּעַ מִנְּצֶרֶת אֲשֶׁר בַּגָּלִיל וַיִּטָּבֵל עַל־יְדֵי

יוֹחָנָן בַּיַּרְדֵּן׃ <strong><span class=c>10</span></strong> וַיְהִי אַךְ־עָלֹה עָלָה מִן־הַמָּיִם

וַיַּרְא הַשָּׁמַיִם וְהִנֵּה נִפְתְּחוּ וְהָרוּחַ כְּיוֹנָה יֹרֶדֶת עָלָיו׃ <strong><span class=c>11</span></strong>

וַיְהִי קוֹל מִן־הַשָּׁמָיִם אַתָּה בְּנִי יְדִידִי אֲשֶׁר רָצִיתִי־בוֹ׃ <strong><span class=c>12</span></strong>

וּמַהֵר הוֹצִיאוֹ הָרוּחַ הַמִּדְבָּרָה׃ <strong><span class=c>13</span></strong> וַיְהִי שָׁם

בַּמִּדְבָּר אַרְבָּעִים יוֹם וְהַשָׂטָן נִסָּהוּ וַיְהִי עִם־הַחַיּוֹת

וְהַמַּלְאָכִים שֵׁרְתוּהוּ׃ <strong><span class=c>14</span></strong> וְאַחֲרֵי אֲשֶׁר הָסְגַּר

יוֹחָנָן בָּא יֵשׁוּעַ הַגָּלִילָה וַיִּקְרָא אֶת־בְּשׂוֹרַת מַלְכוּת

הָאֱלֹהִים וַיֹּאמַר׃ <strong><span class=c>15</span></strong> מָלְאָה הָעֵת וְקָרְבָה מַלְכוּת

הָאֱלֹהִים שׁוּבוּ וְהַאֲמִינוּ בַבְּשׂוֹרָה׃ <strong><span class=c>16</span></strong> וַיְהִי

בְּהִתְהַלְּכוֹ עַל־יַד יָם־הַגָּלִיל וַיַּרְא וְהִנֵּה שִׁמְעוֹן וְאַנְדְּרַי

אֲחִי שִׁמְעוֹן פֹּרְשִׂים מְצוֹדָה בַּיָּם כִּי דַיָּגִים הָיוּ׃ <strong><span class=c>17</span></strong>

וַיֹּאמֶר אֲלֵיהֶם יֵשׁוּעַ לְכוּ אַחֲרַי וְאֶתֶּנְכֶם דַּיְּגֵי אֲנָשִׁים׃ <strong><span class=c>18</span></strong>

וַיַּעַזְבוּ מַהֵר אֶת־מִכְמְרֹתֵיהֶם וַיֵּלְכוּ אַחֲרָיו׃ <strong><span class=c>19</span></strong>

וַיְהִי כְּעָבְרוֹ מְעַט מִשָּׁם וַיַּרְא אֶת־יַעֲקֹב בֶּן־זַבְדַּי

וְאֶת־יוֹחָנָן אָחִיו וְגַם־הֵמָּה בָאֳנִיָּה וּמְתַקְּנִים

אֶת־ְֳּהַמִּכְמֹרוֹת׃ <strong><span class=c>20</span></strong> וַיְמַהֵר וַיִּקְרָא אֲלֵיהֶם

וַיַּעַזְבוּ אֶת־זַבְדַּי אֲבִיהֶם בָּאֳנִיָּה עִם־הַשְׂכִירִים וַיֵּלְכוּ

אַחֲרָיו׃ <strong><span class=c>21</span></strong> וַיָּבֹאוּ אֶל־כְּפַר נַחוּם וַיְּמַהֵר לָבוֹא

בַשַּׁבָּת לְבֵית הַכְּנֵסֶת וַיְּלַמֵּד׃ <strong><span class=c>22</span></strong> וַיִּשְׁתּוֹמֲמוּ

עַל־תּוֹרָתוֹ כִּי־הָיָה מְלַמְּדָם כְּאִישׁ שִׁלְטוֹן וְלֹא כַּסֹּפְרִים׃ <strong><span class=c>23</span></strong>

וְאִישׁ הָיָה שָׁם בְּבֵית הַכְּנֵסֶת שֶׁלָּהֶם אֲשֶׁר־רוּחַ טֻמְאָה בּוֹ

וַיִּזְעַק לֵאמֹר׃ <strong><span class=c>24</span></strong> אֲהָהּ מָה־לָּנוּ וָלָךְ יֵשׁוּעַ

הַנָּצְרִי לְהַאֲבִידֵנוּ בָאתָ יְדַעְתִּיךָ מִי אַתָּה קְדוֹשׁ הָאֱלֹהִים׃ <strong><span class=c>25</span></strong>

וַיִּגְעַר־בּוֹ יֵשׁוּעַ לֵאמֹר הֵאָלֵם וְצֵא מִמֶּנּוּ׃ <strong><span class=c>26</span></strong>

וַיִּסְחָבֵהוּ רוּחַ הַטֻּמְאָה וַיִּזְעַק בְּקוֹל גָּדוֹל וַיֵּצֵא מִמֶּנּוּ׃ <strong><span class=c>27</span></strong>

וַיִּבָּהֲלוּ כֻלָּם וַיִשְׁאֲלוּ אִישׁ אֶת־רֵעֵהוּ לֵאמֹר מַה־זֹּאת מַה־הִיא

הַתּוֹרָה הַחֲדָשָׁה אֲשֶׁר אַף־לְרוּחוֹת הַטֻּמְאָה מְצַוֶּה הוּא בִּגְבוּרָה

וְהֵנָּה שֹׁמְעוֹת לוֹ׃ <strong><span class=c>28</span></strong> וַיֵּצֵא שִׁמְעוֹ מַהֵר

בְּכָל־סְבִיבוֹת אֶרֶץ הַגָּלִיל׃ <strong><span class=c>29</span></strong> וַיְהִי אַחֲרֵי צֵאתָם

מִבֵּית הַכְּנֵסֶת וַיָּבֹאוּ בֵּיתָה שִׁמְעוֹן וְאַנְדְּרַי עִם יַעֲקֹב

וְיוֹחָנָן׃ <strong><span class=c>30</span></strong> וְחוֹתֶנֶת שִׁמְעוֹן שָׁכְבָה אֲחוּזַת

הַקַּדָּחַת וַיְמַהֲרוּ וַיְדַבְּרוּ אֵלָיו עָלֶיהָ׃ <strong><span class=c>31</span></strong>

וַיִּגַּשׁ וַיֹּאחֶז בְּיָדָהּ וַיְקִימֶהָ וַתִּרֶף מִמֶּנָּה הַקַּדַּחַת

פִּתְאֹם וַתְּשָׁרֶת אוֹתָם׃ <strong><span class=c>32</span></strong> וַיְהִי בָעֶרֶב כְּבוֹא

הַשָּׁמֶשׁ וַיָּבִיאוּ אֵלָיו אֵת כָּל־הַחוֹלִים וְאֵת אֲחוּזֵי הַשֵּׁדִים׃ <strong><span class=c>33</span></strong>

וְכָל־הָעִיר נֶאֶסְפוּ יַחְדָּו פֶּתַח הַבַּיִת׃ <strong><span class=c>34</span></strong>

וַיְּרַפֵּא רַבִּים אֲשֶׁר הָיוּ חוֹלִים חֳלָיִים שׁוֹנִים וַיְגָרֵשׁ שֵׁדִים

הַרְבֵּה וְלֹא־נָתַן אֶת־הַשֵּׁדִים לְדַבֵּר כִּי יְדָעֻהוּ׃ <strong><span class=c>35</span></strong>

וַיַּשְׁכֵּם בַּבֹּקֶר בְּעוֹד נָשֶׁף וַיֵּצֵא וַיֵּלֶךְ אֶל־מְקוֹם חָרְבָּה

וַיִּתְפַּלֵּל שָׁם׃ <strong><span class=c>36</span></strong> וַיִּרְדְּפוּ אַחֲרָיו שִׁמְעוֹן

וְהָאֲנָשִׁים אֲשֶׁר אִתּוֹ׃ <strong><span class=c>37</span></strong> וַיִּמְצָאֻהוּ וַיֹּאמְרוּ

אֵלָיו הִנֵּה כֻלָּם מְבַקְשִׁים אוֹתָךְ׃ <strong><span class=c>38</span></strong> וַיּאֹמֶר

אֲלֵיהֶם לְכוּ וְנֵלְכָה אֶל־עָרֵי הַפְּרָזוֹת הַקְּרֹבוֹת וְאֶקְרָא גַם־שָׁם

כִּי בַעֲבוּר־זֹאת יָצָאתִי׃ <strong><span class=c>39</span></strong> וַיְהִי קֹרֵא

בִּכְנֵסִיּוֹתֵיהֶם בְּכָל־הַגָּלִיל וַיְגָרֶשׁ אֶת־הַשֵּׁדִים׃ <strong><span class=c>40</span></strong>

וַיָּבוֹא אֵלָיו אִישׁ מְצֹרָע וַיִּתְחַנֵּן אֵלָיו וַיִכְרַע עַל־בִּרְכָּיו

וַיּאֹמֶר לוֹ אִם־תִּרְצֶה תּוּכַל לְטַהֲרֵנִי׃ <strong><span class=c>41</span></strong> וַיְרַחֵם

עָלָיו יֵשׁוּעַ וַיִּשְׁלַח יָדוֹ וַיִּגַּע־בּוֹ וַיֹּאמַר רֹצֶה אָנֹכִי טְהָר׃
<strong><span class=c>42</span></strong> עוֹדֶנּוּ מְדַבֵּר וְהַצָּרַעַת סָרָה מִמֶּנּוּ וַיִּטְהָר׃
<strong><span class=c>43</span></strong> וַיִּגְעַר־בּוֹ וַימַהֵר לְהוֹצִיאוֹ הַחוּצָה׃ <strong><span class=c>44</span></strong>

וַיּאֹמֶר אֵלָיו רְאֵה אַל־תַּגִּיד לְאִישׁ דָּבָר וְלֵךְ הֵרָאֵה אֶל־הַכֹּהֵן

וְהַקְרֵב לְטָהֳרָתְךָ אֵת אֲשֶׁר־צִוָּה משֶׁה לְעֵדוּת לָהֶם׃ <strong><span class=c>45</span></strong>

וְהוּא יָצָא וַיָּחֶל לִקְרֹא הַרְבֵּה וּלְהַשְׁמִיעַ הַדָּבָר עַד אֲשֶׁר

לֹא־יָכֹל לָבוֹא עוֹד אֶל־עִיר לְעֵינֵי הָעָם וַיֵּשֶׁב מִחוּץ לָעִיר

בִּמְקֹמוֹת חָרְבָּה וַיָּבֹאוּ אֵלָיו מִכָּל־עֲבָרָיו מִסָּבִיב׃</p>
<p><strong><span class=g>ב</span></strong>&nbsp;&nbsp; וַיְהִי מִיָּמִים וַיָּבֹא שֵׁנִית אֶל־כְּפַר נַחוּם וַיִּשְׁמְעוּ כִּי־הוּא

בַבָּיִת׃ <strong><span class=c>2</span></strong> וַיֵּאָסְפוּ רַבִּים מְהֵרָה עַד־אֶפֶס מָקוֹם

לַעֲמֹד אַף־לִפְנֵי הַפָּתַח וַיְדַבֵּר אֲלֵיהֶם אֶת־הַדָּבָר׃ <strong><span class=c>3</span></strong>

וַיָּבֹאוּ אֵלָיו אֲנָשִׁים נֹשְׂאִים אִישׁ נְכֵה אֵבָרִים וַיִּשָּׂאֻהוּ

בְּאַרְבָּעָה׃ <strong><span class=c>4</span></strong> וְלֹא יָכְלוּ לָגֶשֶׂת אֵלָיו מִפְּנֵי הָעָם

וַיָּסִירוּ אֶת־הַגָּג בַּמָּקוֹם אֲשֶׁר הָיָה שָׁם וַיַּחְתְּרוּ חֲתִירָה

וַיּוֹרִידוּ אֶת־הַמִּשְׁכָּב אֲשֶׁר שָׁכַב עָלֶיהָ נְכֵה הָאֵבָרִים׃ <strong><span class=c>5</span></strong>

וַיְהִי כִּרְאוֹת יֵשׁוּעַ אֶת־אֱמוּנָתָם וַיּאֹמֶר אֶל־נְכֵה הָאֵבָרִים בְּנִי

נִסְלְחוּ־לְךָ חַטֹּאתֶיךָ׃ <strong><span class=c>6</span></strong> וְשָׁם אֲנָשִׁים

מִן־הַסּוֹפְרִים יֹשְׁבִים וַיֹּאמְרוּ בְּלִבָּם׃ <strong><span class=c>7</span></strong>

מַַה־לָּזֶה כִּי יְדַבֵּר גִּדּוּפִים כָּאֵלֶּה מִי יָכֹל לִסְלֹחַ לַחֲטָאִים

כִּי אִם הָאֱלֹהִים לְבַדּוֹ׃ <strong><span class=c>8</span></strong> וַיֵּדַע יֵשׁוּעַ בְּרוּחוֹ

כִּי־כֵן חֹשְׁבִים בִּלְבָבָם וַיּאֹמֶר אֲלֵיהֶם מַדּוּעַ תַּחְשְׁבוּ כָאֵלֶּה

בִּלְבַבְכֶם׃ <strong><span class=c>9</span></strong> מָה הַנָּקֵל הֶאָמֹר אֶל־נְכֵה הָאֵבָרִים

נִסְלְחוּ־לְךָ חַטֹּאתֶיךָ אִם־אָמוֹר קוּם שָׂא אֶת מִשְׁכָּבְךָ וְהִתְהַלֵּךְ׃
<strong><span class=c>10</span></strong> וּלְמַעַן תֵּדְעוּן כִּי בֶן־הָאָדָם יֶשׁ־לוֹ הַשָּׁלְטָן

לִסְלֹחַ לַחֲטָאִים בָּאָרֶץ וַיּאֹמֶר אֶל־נְכֵה הָאֵבָרִים׃ <strong><span class=c>11</span></strong>

לְךָ אֲנִי אֹמֵר קוּם שָׂא אֶת־מִשְׁכָּבְךָ וְלֵךְ אֶל־בֵּיתֶךָ׃ <strong><span class=c>12</span></strong>

וַיָקָם פִּתְאֹם וַיִּשָׂא אֶת־מִשְׁכָּבוֹ וַיֵּצֵא לְעֵינֵי כֻלָּם עַד

כִּי־תָמְהוּ כֻלָּם וַיְּשַׁבְּחוּ אֶת־הָאֱלֹהִים לֵאמֹר מֵעוֹלָם לֹא־רָאִינוּ

כָזֹאת׃ <strong><span class=c>13</span></strong> וַיָּשָׁב וַיֵּצֵא אֶל־יַד הַיָּם וַיָּבֹאוּ אֵלָיו

כָּל־הָעָם וַיְלַמְּדֵם׃ <strong><span class=c>14</span></strong> וַיְהִי בְעָבְרוֹ וַיַּרְא

אֶת־לֵוִי בֶּן־חַלְפַי יֹשֵׁב בְּבֵית הַמֶּכֶס וַיּאֹמֶר אֵלָיו לְכָה אַחֲרָי

וַיָּקָם וַיֵּלֶךְ אַחֲרָיו׃ <strong><span class=c>15</span></strong> וְיְהִי כַּאֲשֶׁר הֵסֵב

בְּבֵיתוֹ וַיַּסֵּבּוּ מוֹכְסִים וְחַטָּאִים רַבִּים עִם־יֵשׁוּעַ

וְעִם־תַּלְמִידָיו כִּי רַבִּים הָיוּ הַהֹלְכִים אַחֲרָיו׃ <strong><span class=c>16</span></strong>

וְהַסּוֹפְרִים וְהַפְּרוּשִׁים רָאוּ אֹתוֹ אֹכֵל עִם־הַמּוֹכְסִים וְהַחַטָּאִים

וַיֹּאמְרוּ אֶל־תַּלְמִידָיו מַה־לְּרַבְּכֶם כִּי אֹכֵל וְשֹׁתֶה הוּא

עִם־הַמּוֹכְסִים וְהַחַטָּאִים׃ <strong><span class=c>17</span></strong> וַיִּשְׁמַע יֵשׁוּעַ

וַיּאֹמֶר הַחֲזָקִים אֵינָם צְרִיכִים לְרֹפֵא כִּי אִם־הַחֹלִים לֹא בָאתִי

לִקְרֹא הַצַּדִּיקִים כִּי אִם־הַחַטָּאִים (לִתְשׁוּבָה)׃ <strong><span class=c>18</span></strong>

וְתַלְמִידֵי יוֹחָנָן וְתַלְמִידֵי הַפְּרוּשִׁים הָיוּ מַרְבִּים לָצוּם

וַיָּבֹאוּ וַיֹּאמְרוּ אֵלָיו מַדּוּעַ תַּלְמִידֵי יוֹחָנָן וְתַלְמִידֵי

הַפְּרוּשִׁים צָמִים וְתַלְמִידֶיךָ אֵינָם צָמִים׃ <strong><span class=c>19</span></strong>

וַיּאֹמֶר אֲלֵיהֶם יֵשׁוּעַ אֵיךְ יוּכְלוּ בְּנֵי הַחֻפָּה לָצוּם בְּעוֹד

הֶחָתָן עִמָּהֶם כָּל־יְמֵי הֱיוֹת הֶחָתָן עִמָּהֶם לֹא יוּכְלוּ לָצוּם׃ <strong><span class=c>20</span></strong>

הִנֵּה יָמִים בָּאִים וְלֻקַּח מֵאִתָּם הֶחָתָן וְאָז יָצוּמוּ בַּיָּמִים

הָהֵם׃ <strong><span class=c>21</span></strong> אֵין־אָדָם תֹּפֵר טְלַאי בַד חָדָשׁ עַל־שִׂמְלָה

בָלָה כִּי אִם־כֵּן יִנָּתֵק מִלוּיוֹ הֶחָדָשׁ מִן־הַבָּלָה וְיִתְרַחֵב

הַקֶּרַע׃ <strong><span class=c>22</span></strong> וְאֵין אָדָם נֹתֵן יַיִן חָדָשׁ בְּנֹאדוֹת

בָּלִים כִּי אִם־כֵּן יְבַקַּע הַיַּיִן הֶחָדָשׁ אֶת־הַנּאֹדוֹת וְהַיַּיִן

יִשָּׁפֵךְ וְהַנֹּאדוֹת יֹאבֵדוּ אֲבָל יַיִן חָדָשׁ יִנָּתֵן בְּנֹאדוֹת

חֲדָשִׁים׃ <strong><span class=c>23</span></strong> וַיְהִי כְעָבְרוֹ בַּשַּׁבָּת בֵּין הַשָׂדוֹת

וַיָּחֵלּוּ תַלְמִידָיו לִקְטֹף מְלִילֹת בְּלֶכְתָּם׃ <strong><span class=c>24</span></strong>

וַיֹּאמְרוּ אֵלָיו הַפְּרוּשִׁים רְאֵה מָה־הֵמָּה עֹשִׂים בַּשַּׁבָּת אֵת אֲשֶׁר־לֹא

יֵעָשֶׂה׃ <strong><span class=c>25</span></strong> וַיּאֹמֶר אֲלֵיהֶם הֲכִי לֹא קְרָאתֶם אֶת־אֲשֶׁר

עָשָׂה דָוִד בִּהְיֹתוֹ חָסֵר וְרָעֵב הוּא וַאֲנָשָׁיו׃ <strong><span class=c>26</span></strong>

אֲשֶׁר בָּא אֶל־בֵּית אֱלֹהִים בִּימֵי אֶבְיָתָר הַכֹּהֵן הַגָּדוֹל וַיֹּאכַל

אֶת־לֶחֶם הַפָּנִים אֲשֶׁר לֹא נִתַּן לְאָכְלָה כִּי אִם־לַכֹּהֲנִים וַיִּתֵּן

גַּם־לָאֲנָשִׁים אֲשֶׁר אִתּוֹ׃ <strong><span class=c>27</span></strong> וַיֹּאמֶר אֲלֵיהֶם

הַשַּׁבָּת נִתְּנָה בַּעֲבוּר הָאָדָם וְלֹא הָאָדָם בַּעֲבוּר הַשַּׁבָּת׃ <strong><span class=c>28</span></strong>

לָכֵן אָדוֹן בֶּן־הָאָדָם גַּם לַשַּׁבָּת׃</p>
<p><strong><span class=g>ג</span></strong>&nbsp;&nbsp; וַיָּשָׁב וַיָּבוֹא אֶל־בֵּית הַכְּנֵסֶת וְשָׁם־אִישׁ אֲשֶׁר יָדוֹ יְבֵשָׁה׃ <strong><span class=c>2</span></strong>

וַיֶּאֶרְבוּ לוֹ אִם־יִרְפָּאֵהוּ בַּשַּׁבָּת לְמַעַן יִמְצְאוּ עָלָיו

עֲלִילוֹת דְּבָרִים׃ <strong><span class=c>3</span></strong> וַיּאֹמֶר אֶל־הָאִישׁ אֲשֵׁר יָבְשָׁה

יָדוֹ קוּם עֲמֹד בַּתָּוֶךְ׃ <strong><span class=c>4</span></strong> וַיֹּאמֶר אֲלֵיהֶם הֲמֻתָּר

בַּשַּׁבָּת לְהֵיטִיב אוֹ לְהָרֵעַ לְהַצִּיל נֶפֶשׁ אוֹ לְהָמִית

וַיַּחֲרִישׁוּ׃ <strong><span class=c>5</span></strong> וַיִּפֶן וַיַּבֵּט אֲלֵיהֶם בְּזַעַף

וַיִּתְעַצֵּב עַל־קְשִׁי לְבָבָם וַיֹּאמֶר אֶל־הָאִישׁ פְּשֹׁט אֶת־יָדֶךָ

וַיִּפְשֹׁט יָדוֹ וַתֵּרָפֵא וַתָּשָׁב כָּאַחֶרֶת׃ <strong><span class=c>6</span></strong>

וַיֵּצְאוּ הַפְּרוּשִׁים וַיְמַהֲרוּ לְהִתְיָעֵץ עָלָיו עִם־אַנְשֵׁי הוֹרְדוֹס

לְאַבְּדוֹ׃ <strong><span class=c>7</span></strong> וְיֵשׁוּעַ סָר מִשָּׁם עִם־תַּלְמִידָיו אֶל־יַד

הַיָּם וַיֵּלְכוּ אַחֲרָיו עַם־רָב מִן־הַגָּלִיל׃ <strong><span class=c>8</span></strong>

וּמִיהוּדָה וּמִירוּשָׁלַיִם וּמֵאֱדוֹם וּמֵעֵבֶר הַיַּרְדֵּן וּמִסְּבִיבוֹת צוֹר

וְצִידוֹן הָמוֹן רָב בָּאוּ אֵלָיו כִּי שָׁמְעוּ אֵת כָּל־אֲשֶׁר עָשָׂה׃ <strong><span class=c>9</span></strong>

וַיֹּאמֶר אֶל־תַּלְמִידָיו לְהָכִין לוֹ אֳנִיָּה קְטַנָּה מִפְּנֵי הָעָם

לְמַעַן אֲשֶׁר לֹא יִדְחָקוּהוּ׃ <strong><span class=c>10</span></strong> כִּי רָפָא לְרַבִּים עַד

כִּי־נָפְלוּ עָלָיו כָּל־הַמְנֻגָּעִים לִנְגֹּעַ בּוֹ׃ <strong><span class=c>11</span></strong>

וְהָרוּחוֹת הַטְּמֵאוֹת כִּרְאוֹתָן אֹתוֹ נָפְלוּ לְפָנָיו וַתִּצְעַקְנָה

לֵאמֹר אַתָּה הוּא בֶּן־אֱלֹהִים׃ <strong><span class=c>12</span></strong> וַיָּעַד בָּם מאֹד

לְמַעַן אֲשֶׁר לֹא־תְגַלֶּינָה אוֹתוֹ׃ <strong><span class=c>13</span></strong> וַיַּעַל אֶל־הָהָר

וַיִּקְּרָא אֶל־אֲשֶׁר הוּא חָפֵץ וַיָּבֹאוּ אֵלָיו׃ <strong><span class=c>14</span></strong>

וַיְמַן שְׁנֵים עָשָׂר אִישׁ לִהְיוֹת אִתּוֹ וּלְשַׁלְּחָם לִקְרֹא׃ <strong><span class=c>15</span></strong>

וְהָיָה לָהֶם הַשָּׁלְטָן לִרְפֹּא אֶת־הַתַּחֲלֻאִים וּלְגָרֵשׁ אֶת־הַשֵּׁדִים׃
<strong><span class=c>16</span></strong> (וַיָשֶּׁם אֶת־שְׁנֵים הֶעָשָׂר) וַיְכַנֶּה אֶת־שִׁמְעוֹן

בְּשֵׁם פֶּטְרוֹס׃ <strong><span class=c>17</span></strong> וְאֶת־יַעֲקֹב בֶּן־זַבְדַּי וְאֵת

יוֹחָנָן אֲחִי יַעֲקֹב וַיְכַנֶּה אֹתָם בְּשֵׁם בְּנֵי־רְגוֹשׂ הוּא

בְּנֵי־רָעַם׃ <strong><span class=c>18</span></strong> וְאֵת אַנְדְּרַי וְאֵת פִילִפּוֹס וְאֵת

בַּר־תַּלְמַי וְאֵת מַתַּי וְאֶת־תּוֹמָא וְאֶת־יַעֲקֹב בֶּן־חַלְפַי

וְאֶת־תַּדַּי וְאֶת שִׁמְעוֹן הַקַּנָּי׃ <strong><span class=c>19</span></strong> וְאֵת־יְהוּדָה

אִישׁ קְרִיּוֹת אֲשֶׁר הִסְגִּיר אֹתוֹ׃ <strong><span class=c>20</span></strong> וַיָּבֹאוּ

הַבָּיְתָה וַיּוֹסֶף הֲמוֹן עָם לְהִתְאַסֵּף עַד כִּי־לֹא יָכְלוּ אַף

לֶאֱכָל־לָחֶם׃ <strong><span class=c>21</span></strong> וַיִּשְּׁמְעוּ קְרוֹבָיו וַיֵּצְאוּ

לְהַחֲזִיק בּוֹ כִּי אָמְרוּ יָצָא מִדַּעְתּוֹ׃ <strong><span class=c>22</span></strong>

וְהַסּוֹפְרִים אֲשֶׁר יָרְדוּ מִירוּשָׁלַיִם אָמְרוּ בַּעַל־זְבוּל בּוֹ

וְעַל־יְדֵי שַׂר־הַשֵּׁדִים הוּא מְגָרֵשׁ אֶת־הַשֵּׁדִים׃ <strong><span class=c>23</span></strong>

וַיִּקְרָא אוֹתָם אֵלָיו וַיְדַבֵּר לָהֶם בִּמְשָׁלִים לֵאמֹר אֵיךְ יוּכַל

הַשָׂטָן לְגָרֵשׁ הַשָׂטָן׃ <strong><span class=c>24</span></strong> וְאִם־נֶחְלְקָה מַמְלָכָה עַל־עַצְמָהּ

לֹא־תוּכַל לַעֲמֹד הַמַּמְלָכָה הַהִיא׃ <strong><span class=c>25</span></strong> וּבַית אִם־נֶחֱלַק

עַל־עַצְמוֹ לֹא־יוּכַל לַעֲמֹד הַבַּיִת הַהוּא׃ <strong><span class=c>26</span></strong>

וְאִם־הַשָׂטָן יִתְקוֹמֵם אֶל־עַצְמוֹ וְנֶחֱלָק לֹא־יוּכַל לַעֲמֹד כִּי־בָא

קִצּוֹ׃ <strong><span class=c>27</span></strong> אֵין אִישׁ יָכֹל לָבוֹא לְבֵית הַגִּבּוֹר וְלִגְזֹל

אֶת־כֵּלָיו אִם־לֹא יֶאֱסרֹ בָּרִאשׁוֹנָה אֶת־הַגִּבּוֹר וְאַחַר יִשְׁסֶה

אֶת־בֵּיתוֹ׃ <strong><span class=c>28</span></strong> אָמֵן אֹמֵר אֲנִי לָכֶם כִּי כָל־הָחֲטָאִים

יִסָּלְחוּ לִבְנֵי אָדָם וְכָל־הַגִּדּוּפִים אֲשֶׁר יְגַדֵּפוּ׃ <strong><span class=c>29</span></strong>

אַךְ הַמְגַדֵּף אֶת־רוּחַ הַקֹּדֶשׁ אֵין־לוֹ סְלִיחָה לְעוֹלָם כִּי־עֲוֹנוֹ

יִשָׂא לָנֶצַח׃ <strong><span class=c>30</span></strong> כִּי־הֵמָּה אָמְרוּ רוּחַ טֻמְאָה בּוֹ׃ <strong><span class=c>31</span></strong>

וַיָּבֹאוּ אִמּוֹ וְאֶחָיו וַיַּעַמְדוּ מִחוּץ וַיִּשְׁלְחוּ אֵלָיו לִקְרֹא

לוֹ׃ <strong><span class=c>32</span></strong> וַהֲמוֹן עָם יָשְׁבוּ סָבִיב לוֹ וַיֹּאמְרוּ אֵלָיו

הִנֵּה אִמְּךָ וְאַחֶיךָ בַּחוּץ וּמְבַקְשִׁים אוֹתָךְ׃ <strong><span class=c>33</span></strong>

וַיַּעַן וַיּאֹמֶר אֲלֵיהֶם מִי הֵם אִמִּי וְאֶחָי׃ <strong><span class=c>34</span></strong>

וַיְּפֶן וַיַּבֵּט אֶל־הַיֹּשְׁבִים סְבִיבָיו וַיּאֹמַר הִנֵּה אִמִּי וְאֶחַי׃ <strong><span class=c>35</span></strong>

כִּי כָּל־אֲשֶׁר יֵעֲשֶׂה רְצוֹן הָאֱלֹהִים הוּא אָחִי וַאֲחוֹתִי וְאִמִּי׃</p>
<p><strong><span class=g>ד</span></strong>&nbsp;&nbsp; וַיָשָׁב וַיָּחֶל לְלַמֵּד עַל שְׁפַת הַיָּם וַיִקָּהֲלוּ אֵלָיו הֲמוֹן עַם־רָב

וַיֵּרֶד וַיֵּשֶׁב בָּאֳנִיָּה בַּיָּם וְכָל־הָעָם עוֹמֵד עַל־יַד הַיָּם

בַּיַּבָּשָׁה׃ <strong><span class=c>2</span></strong> וַיְלַמְּדֵם הַרְבֵּה בִּמְשָׁלִים וַיּאֹמֶר

אֲלֵיהֶם בְּלַמְּדוֹ אוֹתָם׃ <strong><span class=c>3</span></strong> שִׁמְעוּ שָׁמוֹעַ הִנֵּה יָצָא

הַזֹּרֵע לִזְרֹעַ׃ <strong><span class=c>4</span></strong> וַיְהִי בְזָרְעוֹ וַיִּפֹּל מִן־הַזֶּרַע

עַל־יַד הַדָּרֶךְ וַיָּבֹאוּ עוֹף הַשָּׁמַיִם וַיֹּאכְלֻהוּ׃ <strong><span class=c>5</span></strong>

וְיֵשׁ אֲשֶׁר נָפַל עַל־מְקוֹם הַסֶּלַע אֲשֶׁר אֵין־לוֹ שָׁם אֲדָמָה הַרְבֵּה

וַיְמַהֵר לִצְמֹחַ כִּי לֹא־הָיָה לוֹ עֹמֶק אֲדָמָה׃ <strong><span class=c>6</span></strong> וַיְהִי

כִּזְרֹחַ הַשֶּׁמֶשׁ וַיִּצָרֵב וַיִּיבָשׂ כִּי אֵין־לוֹ שׁרֶשׁ׃ <strong><span class=c>7</span></strong>

וְיֵשׁ אֲשֶׁר נָפַל בֵּין הַקֹּצִים וַיַּעֲלוּ הַקֹּצִים וַיְמָעֲכֻהוּ וְלֹא

נָתַן פֶּרִי׃ <strong><span class=c>8</span></strong> וְיֵשׁ אֲשֶׁר נָפַל עַל הָאֲדָמָה הַטּוֹבָה

וַיִּתֵּן פְּרִי עֹלֶה וְגָדֵל וַיַּעַשׂ זֶה שְׁלֹשִׁים שְׁעָרִים וְזֶה

שִׁשִּׁים וֵזֶה מֵאָה׃ <strong><span class=c>9</span></strong> וַיּאֹמֶר אֲלֵיהֶם מִי אֲשֶׁר

אָזְנַיִם לוֹ לִשְׁמֹעַ יִשְׁמָע׃ <strong><span class=c>10</span></strong> וַיְהִי בִּהְיוֹתוֹ

לְבַדּוֹ וְיִּגְּשׁוּ הָאֲנָשִׁים אֲשֶׁר אִתּוֹ עִם־שְׁנֵים הֶעָשָׂר

וַיִּשְּׁאָלוּהוּ עַל־הַמָּשָׁל׃ <strong><span class=c>11</span></strong> וַיּאֹמֶר אֲלֵיהֶם לָכֶם

נִתַּן לָדַעַת סוֹד מַלְכוּת הָאֱלֹהִים וַאֲשֶׁר מִבַּחוּץ לָהֶם הַכֹּל

בִּמְשָׁלִים׃ <strong><span class=c>12</span></strong> לְמַעַן יִרְאוּ רָאוֹ וְלֹא יֵדְעוּ

וְשָׁמְעוּ שָׁמוֹעַ וְלֹא יָבִינוּ פֶּן־יָשׁוּבוּ וְנִסְלַח לְחַטֹּאתָם׃ <strong><span class=c>13</span></strong>

וַיּאֹמֶר לָהֶם לֹא יְדַעְתֶּם אֶת־הַמָּשָׁל הַזֶּה וְאֵיךְ תָּבִינוּ

אֶת־הַמְּשָׁלִים כֻּלָּם׃ <strong><span class=c>14</span></strong> הַזֹּרֵע הוּא זֹרֵעַ

אֶת־הַדָּבָר׃ <strong><span class=c>15</span></strong> וְעַל־יַד הַדֶּרֶךְ אֵלֶּה הֵם אֲשֶׁר

יִזָּרַע־בָּם הַדָּבָר וּכְשָּׁמְעָם אוֹתוֹ מִיָּד בָּא הַשָׂטָן וַיִּשָׂא

אֶת־הַדָּבָר הַזָּרוּע בִּלְבָבָם׃ <strong><span class=c>16</span></strong> וְכֵן הַנִּזְרָעִים

עַל־מְקֹמוֹת הַסֶּלַע הֵם הַשֹּׁמְעִים אֶת־הַדָּבָר וּמַהֵר בְּשִׂמְחָה

יִקָּחֻהוּ׃ <strong><span class=c>17</span></strong> אַךְ אֵין־לָהֶם שׁרֶשׁ בְּקִרְבָּם וְרַק

לְשָׁעָה יַעֲמֹדוּ וְאַחַר־כֵּן בְּבֹא צָרָה וּרְדִיפָה בִּגְלַל הַדָּבָר

מְהֵרָה יִכָּשֵׁלוּ׃ <strong><span class=c>18</span></strong> וְאֵלֶּה הַנִּזְרָעִים בֵּין הַקֹּצִים

הֵם הַשֹּׁמעִים אֶת־הַדָּבָר׃ <strong><span class=c>19</span></strong> וְדַאֲגוֹת הָעוֹלָם הַזֶּה

וּמִרְמַת הָעשֶׁר וְתַאֲוֹת אֲחֵרוֹת בָּאוֹת וּמְמָעֲכוֹת אֶת־הַדָּבָר וּפְרִי

לֹא יִהְיֶה־לּוֹ׃ <strong><span class=c>20</span></strong> וְאֵלֶּה הַזְּרוּעִים עַל־הָאֲדָמָה

הַטּוֹבָה הֵם הַשֹּׁמְעִים אֶת־הַדָּבָר וּמְקַבְּלִים אֹתוֹ וְעֹשִׂים פְּרִי

זֶה שְׁלֹשִׁים שְׁעָרִים וְזֶה שִׁשִּׁים וְזֶה מֵאָה׃ <strong><span class=c>21</span></strong>

וַיּאֹמֶר אֲלֵיהֶם הֲיָבִיאוּ הַנֵּר לָשׂוּם תַּחַת הָאֵיפָה וְתַחַת הַמִּטָּה

וְלֹא לְהַעֲלוֹתוֹ עַל־הַמְּנוֹרָה׃ <strong><span class=c>22</span></strong> כִּי אֵין־דָּבָר סָתוּם

אֲשֶׁר לֹא־יִגָּלֶה וְלֹא נִגְנַז דָּבָר כִּי אִם־לְמַעַן יֵצֵא לָאוֹר׃ <strong><span class=c>23</span></strong>

כָּל־אֲשֶׁר אָזְנַים לוֹ לִשְׁמֹעַ יִשְׁמָע׃ <strong><span class=c>24</span></strong> וַיּאֹמֶר

אֲלֵיהֶם רְאוּ מָה אַתֶּם שׂמְעִים בַּמִדָּה אֲשֶׁר אַתֶּם מוֹדְדִים בָּהּ

יִמַּד לָכֶם וְעוֹד יוּסַף לָכֶם (הַשֹּׁמְעִים)׃ <strong><span class=c>25</span></strong> כִּי מִי

שֶׁיֶּשׁ־לוֹ נָתוֹן יִנָּתֵן לוֹ וּמִי שֶׁאֵין־לוֹ יֻקַּח מִמֶּנּוּ גַם

אֶת־אֲשֶׁר לוֹ׃ <strong><span class=c>26</span></strong> וַיּאֹמַר מַלְכוּת הָאֱלֹהִים הִיא כְאָדָם

מַשְׁלִיךְ זֶרַע בָּאֲדָמָה׃ <strong><span class=c>27</span></strong> וְשָׁכַב וְקָם לַיְלָה וָיוֹם

וְהַזֶּרַע יִצְמַח וְגָדֵל וְהוּא לֹא יָדָע׃ <strong><span class=c>28</span></strong> כִּי הָאָרֶץ

מֵאֵלֶיהָ מוֹצִיאָה פִרְיָהּ אֶת־הַדֶּשֶׁא רִאשׂוֹנָה וְאַחֲרָיו

אֶת־הַשִּׁבֹּלֶת וְאַחֲרֵי־כֵן אֶת־הַחִטָּה הַמְּלֵאָה בַּשִּׁבֹּלֶת׃ <strong><span class=c>29</span></strong>

וְכַאֲשֶׁר גָּמַל הַפְּרִי יְמַהֵר לִשְׁלֹחַ מַגָּל כִּי בָשַׁל קָצִיר׃ <strong><span class=c>30</span></strong>

וַיֹּאמַר אֶל־מַה נְדַמֶּה אֶת־מַלְכוּת הָאֱלֹהִים וּבְאֵי־זֶה מָשָׁל

נַמְשִׁילֶנָּה׃ <strong><span class=c>31</span></strong> כְּגַרְגַּר שֶׁל־חַרְדָּל אֲשֶׁר יִזָּרַע

בָּאֲדָמָה וְהוּא קָטֹן מִכָּל־הַזֵּרֹעִים אֲשֶׁר עַל־הָאָרֶץ׃ <strong><span class=c>32</span></strong>

וְאַחֲרֵי הִזָּרְעוֹ יַעֲלֶה וְיִגְדַּל עַל־כָּל־הַיְרָקוֹת וְעָשָׂה עֲנָפִים

גְּדוֹלִים עַד־אֲשֶׁר יְקַנְּנוּ עוֹף הַשָּׁמַיִם בְּצִלוֹ׃ <strong><span class=c>33</span></strong>

וּבִמְשָׁלִים רַבִּים כָּאֵלֶּה דִּבֶּר אֲלֵיהֶם אֶת־הַדָּבָר כְּפִי־אֲשֶׁר

יָכְלוּ לִשְׁמֹעַ׃ <strong><span class=c>34</span></strong> וּבִבְלִי מָשָׁל לֹא דִבֶּר אֲלֵיהֶם

וְהָיָה בִהְיוֹת תַּלְמִידָיו עִמּוֹ וְאֵין אִישׁ אִתָּם יְבָאֵר לָהֶם אֶת־הַכֹּל׃
<strong><span class=c>35</span></strong> וַיְהִי בַּיוֹם הַהוּא לִפְנוֹת עָרֶב וַיֹּאמֶר אֲלֵיהֶם

נַעְבְּרָה אֶל־עֵבֶר הַיָּם׃ <strong><span class=c>36</span></strong> וַיַּנִּיחוּ אֶת־הֲמוֹן הָעָם

וַיִּקְחוּ אֹתוֹ בָּאֳנִיָּה אֲשֶׁר הָיָה בָּהּ וָאֳנִיּוֹת אֲחֵרוֹת הָלְכוּ

אַחֲרָיו׃ <strong><span class=c>37</span></strong> וַתָּקָם רוּחַ־סְעָרָה גְדוֹלָה וַיִּשְּׁטְפוּ

הַגַּלִּים אֶל־תּוֹך הָאֳנִיָּה עַד אֲשֶׁר־כִּמְעַט מָלֵאָה׃ <strong><span class=c>38</span></strong>

וְהוּא יָשֵׁן עַל־הַכֶּסֶת בַּאֲחֹרֵי הָאֳנִיָּה וַיָּעִירוּ אוֹתוֹ וַיֹּאמְרוּ

אֵלָיו רַבִּי הֲלֹא תִדְאַג לָנוּ וַאֲנַחְנוּ אֹבְדִים׃ <strong><span class=c>39</span></strong>

וַיֵּעוֹר וַיִּגְעַר בָּרוּחַ וַיּאֹמֶר אֶל־הַיָּם הַס וָדֹם וַתָּשָׁךְ הָרוּחַ

וַתְּהִי דְמָמָה רַבָּה׃ <strong><span class=c>40</span></strong> וַיֹּאמֶר אֲלֵיהֶם לָמָּה חֲרֵדִים

אַתֶּם אֵיךְ חֲסַרְתֶּם אֱמוּנָה׃ <strong><span class=c>41</span></strong> וַיִּירְאוּ יִרְאָה

גְדוֹלָה וַיֹּאמְרוּ אִישׁ אֶל־רֵעֵהוּ מִי אֵפוֹא הוּא אֲשֶׁר גַּם הָרוּחַ

וְגַם הַיָּם שֹׁמְעִים לוֹ׃</p>
<p><strong><span class=g>ה</span></strong>&nbsp;&nbsp; וַיָּבֹאוּ אֶל־עֵבֶר הַיָּם אֶל־אֶרֶץ הַגַּדְרִיִּם׃ <strong><span class=c>2</span></strong> הוּא

יָצָא מִן־הָאֳנִיָּה וְהִנֵּה־אִישׁ אֲשֶׁר־רוּחַ טֻמְאָה בּוֹ בָּא לִקְרָאתוֹ

מִבֵּין הַקְּבָרִים׃ <strong><span class=c>3</span></strong> וּמוֹשָׁבוֹ בַּקְּבָרִים וְגַם

בַּעֲבֹתִים לֹא־יָכֹל אִישׁ לְאָסְרוֹ׃ <strong><span class=c>4</span></strong> כִּי־פְעָמִים הַרְבֵּה

אֲסָרוּהוּ בִּכְבָלִים וּבַעֲבֹתִים וַיְנַתֵּק אֶת־הָעֲבֹתִים וַיְשַׁבֵּר

אֶת־הַכְּבָלִים וְאִישׁ לֹא עָצַר כֹּח לְכָבְשׁוֹ׃ <strong><span class=c>5</span></strong> וְהוּא

תָמִיד לַיְלָה וְיוֹמָם בֶּהָרִים וּבַקְּבָרִים צֹעֵק וּפֹצֵעַ אֶת־עַצְמוֹ

בָּאֲבָנִים׃ <strong><span class=c>6</span></strong> וַיְהִי כִּרְאֹתוֹ אֶת־יֵשׁוּעַ מֵרָחוֹק

וַיָּרָץ וַיִּשְׁתַּחוּ לוֹ׃ <strong><span class=c>7</span></strong> וַיִּזְעַק קוֹל גָּדוֹל

וַיֹּאמֶר מַה־לִי וָלָךְ יֵשׁוּעַ בֶּן־אֵל עֶלְיוֹן הִנְנִי מַשְׁבִּיעֲךָ

בֵּאלֹהִים אֲשֶׁר לֹא תְעַנֵּנִי׃ <strong><span class=c>8</span></strong> כִּי הוּא אָמַר אֵלָיו צֵא

רוּחַ הַטֻּמְאָה מִן־הָאָדָם הַזֶּה׃ <strong><span class=c>9</span></strong> וַיִּשְׁאַל אֹתוֹ

מַה־שְּׁמֶךָ וַיַּעַן וַיֹּאמֶר לִגְיוֹן שְׁמִי כִּי־רַבִּים אֲנָחְנוּ׃ <strong><span class=c>10</span></strong>

וַיִּתְחַנֵּן אֵלָיו מְאֹד לְבִלְתִּי שַׁלְּחָם אֶל־מִחוּץ לָאָרֶץ׃ <strong><span class=c>11</span></strong>

וְעֵדֶר חֲזִירִים רַבִּים הָיָה שָׁם רֹעֶה בְּמוֹרַד הֶהָרִים׃ <strong><span class=c>12</span></strong>

וַיִּתְחַנֲנוּ־לוֹ כָל־הַשֵּׁדִים לֵאמֹר שַׁלְּחֵנוּ אֶל־הַחֲזִירִים וְנָבֹאָה

אֶל־תּוֹכָם׃ <strong><span class=c>13</span></strong> וַיַנַּח לָהֶם וַיֵּצְאוּ רוּחוֹת הַטֻּמְאָה

וַיָּבֹאוּ בַּחֲזִירִים וַיִּשְׂתָּעֵר הָעֵדֶר מִן־הַמּוֹרָד אֶל־הַיָּם וְהֵם

כְּאַלְפַּיִם בְּמִסְפָּר וַיְטֻבְּעוּ בַּיָּם׃ <strong><span class=c>14</span></strong> וַיָּנוּסוּ

רֹעֵי הַחֲזִירִים וַיַגַּידוּ אֶת־הַדָּבָר בָּעִיר וּבַשָׂדוֹת וַיֵּצְאוּ

לִרְאוֹת אֶת־אֲשֶׁר־נִהְיָתָה׃ <strong><span class=c>15</span></strong> וַיָּבֹאוּ אֶל־יֵשׁוּעַ

וַיִּרְאוּ אֶת־אֲחוּז הַשֵּׁדִים אֲשֶׁר הַלִּגְיוֹן בּוֹ וְהוּא יוֹשֵׁב

מְלֻבָּשׁ בְּגָדִים וְטוֹב־שֵׁכֶל וַיִּירָאוּ׃ <strong><span class=c>16</span></strong> וַיַּגִּידוּ

לָהֶם הָרֹאִים אֶת־אֲשֶׁר נַעֲשָׂה לַאֲחוּז הַשֵּׁדִים וְאֶת־דְּבַר

הַחֲזִירִים׃ <strong><span class=c>17</span></strong> וַיִּתְחַנֲנוּ לוֹ לָסוּר מִגְּבוּלֵיהֶם׃ <strong><span class=c>18</span></strong>

וַיְהִי בְּרִדְתּוֹ אֶל־הָאֳנִיָּה וַיִּתְחַנֵּן אֵלָיו הָאִישׁ אֲשֶׁר הָיָה

אֲחוּז שֵׁדִים לְתִתּוֹ לָשֶׁבֶת עִמּוֹ׃ <strong><span class=c>19</span></strong> וְלֹא הִנִּיחַ לוֹ

וַיֹּאמֶר אֵלָיו שׁוּב לְבֵיתְךָ אֶל־מִשְׁפַּחְתֶּךָ וְהַגֵּד לָהֶם

אֶת־הַגְּדֹלוֹת אֲשֶׁר־עָשָׂה לְךָ יְהוָֹה וַיְחֻנֲֶָּ׃ <strong><span class=c>20</span></strong>

וַיֵּלֶךְ וַיִּקְרָא בְּעֶשֶׂר הֶעָרִים אֶת־הַגְּדוֹלוֹת אֲשֶׁר־עָשָׂה לוֹ

יֵשׁוּעַ וַיִּתְמְהוּ כֻּלָּם׃ <strong><span class=c>21</span></strong> וַיָּשָׁב יֵשׁוּעַ לַעֲבֹר

בָּאֳנִיָּה אֶל־עֵבֶר הַיָּם וַיִּקָּהֵל אֵלָיו הָמוֹן רָב וְהוּא עַל־שְׂפַת

הַיָּם׃ <strong><span class=c>22</span></strong> וְהִנֵּה־בָא אֶחָד מֵרָאשֵׁי הַכְּנֵסֶת וּשְׁמוֹ

יָאִיר וַיַּרְא אֹתוֹ וַיִפֹּל לְרַגְלָיו׃ <strong><span class=c>23</span></strong> וַיִּתְחַנֵּן

אֵלָיו מְאֹד לֵאמֹר בִּתִּי הַקְּטַנָּה חָלְתָה עַד־לָמוּת אָנָּא בוֹא־נָא

וְשִׂים יָדֶיךָ עָלֶיהָ לְמַעַן תִּוָּשַׁע וְתִחְיֶה׃ <strong><span class=c>24</span></strong>

וַיֵּלֶךְ אִתּוֹ וַיֵּלְכוּ אַחֲרָיו הָמוֹן רָב וַיִּדְחָקֻהוּ׃ <strong><span class=c>25</span></strong>

וְאִשָּׁה הָיְתָה בְּזוֹב דָּמֶיהָ שְׁתֵּים עֶשְׂרֵה שָׁנָה׃ <strong><span class=c>26</span></strong>

וְהִיא נַעֲנָה הַרְבֵּה תַּחַת יְדֵי רֹפְאִים רַבִּים וְהוֹצִיאָה אֶת־כֹּל

אֲשֶׁר־לָהּ וְלֹא לְהוֹעִיל כִּי אִם כָּבְדָה מַחֲלָתָהּ מְאֹד׃ <strong><span class=c>27</span></strong>

וַיְהִי כְּשָׁמְעָהּ אֶת־שֵׁמַע יֵשׁוּעַ וַתָּבוֹא בְּתוֹךְ הֲמוֹן הָעָם

מֵאַחֲרָיו וַתִּגַּע בְּבִגְדוֹ׃ <strong><span class=c>28</span></strong> כִּי אָמְרָה אַךְ אֶגַּע

בִּבְגָדָיו וְאִוָּשֵׁעָה׃ <strong><span class=c>29</span></strong> וַיִּיבַשׁ מְקוֹר דָּמֶיהָ

פִּתְאֹם וַתָּבֶן בִּבְשָׂרָה כִּי נִרְפָּא נִגְעָהּ׃ <strong><span class=c>30</span></strong>

וּבְרֶגַע יָדַע יֵשׁוּעַ בְּנַפְשׁוֹ כִּי גְּבוּרָה יָצְאָה מִמֶּנּוּ וַיִּפֶן

בְּתוֹךְ הָעָם וַיֹּאמֶר מִי נָגַע בִּבְגָדָי׃ <strong><span class=c>31</span></strong> וַיֹּאמְרוּ

אֵלָיו תַּלְמִידָיו הִנְּךָ רֹאֶה אֶת־הֶהָמוֹן דּוֹחֵק אֹתְךָ וְאָמַרְתָּ

מִי־נָגַע בִּי׃ <strong><span class=c>32</span></strong> וַיַּבֵּט סָבִיב לִרְאוֹת אֶת־אֲשֶׁר

עָשְׂתָה זֹּאת׃ <strong><span class=c>33</span></strong> וְהָאִשָּׁה יָרְאָה וְחָרְדָה כִּי יָדְעָה

אֶת־אֲשֶׁר נַעֲשָׂה לָהּ וַתָּבֹא וַתִּפֹּל לְפָנָיו וַתַּגֶּד־לוֹ אֵת כָּל

הָאֱמֶת׃ <strong><span class=c>34</span></strong> וַיֹּאמֶר אֵלֶיהָ בִּתִּי אֱמוּנָתֵךְ הוֹשִׁיעָה

לָּךְ לְכִי לְשָׁלוֹם וְחָיִית מִנִּגְעֵךְ׃ <strong><span class=c>35</span></strong> עוֹדֶנּוּ

מְדַבֵּר וְהִנֵּה אֲנָשִׁים בָּאִים מִבֵּית־רֹאשׁ הַכְּנֵסֶת וַיֹּאמְרוּ

בִּתְּךָ מֵתָה לָמָּה תַטְרִיחַ־עוֹד אֶת הַמּוֹרֶה׃ <strong><span class=c>36</span></strong> וְכִשְׁמֹעַ

יֵשׁוּעַ אֶת־הַדָּבָר אֲשֶׁר דִּבֵּרוּ וַיֹּאמֶר אֶל־רֹאשׁ הַכְּנֵסֶת

אַל־תִּירָא רַק הַאֲמִינָה׃ <strong><span class=c>37</span></strong> וְלֹא נָתַן אִישׁ לָלֶכֶת

אִתּוֹ זוּלָתִי פֶטְרוֹס וְיַעֲקֹב וְיוֹחָנָן אֲחִי יַעֲקֹב׃ <strong><span class=c>38</span></strong>

וַיָּבֹא בֵּית־רֹאשׁ הַכְּנֵסֶת וַיַּרְא מְהוּמַת הַבֹּכִים וְהַמְיַלֲלִים

בְּקוֹל גָּדוֹל׃ <strong><span class=c>39</span></strong> וַיָּבֹא וַיֹּאמֶר אֲלֵיהֶם מַה־תֶּהֱמוּ

וְתִבְכּוּ הַנַּעֲרָה לֹא מֵתָה אַךְ־יְשֵׁנָה הִיא׃ <strong><span class=c>40</span></strong>

וַיִּשְׂחֲקוּ לוֹ וְהוּא הוֹצִיא אֶת־כֻּלָּם וַיִּקַּח אֶת־אֲבִי הַנַּעֲרָה

וְאֶת־אִמָּהּ וְהָאֲנָשִׁים אֲשֶׁר אִתּוֹ וַיָּבֹא אֶל־הַחֶדֶר אֲשֶׁר־שָׁם

שֹׁכֶבֶת הַנַּעֲרָה׃ <strong><span class=c>41</span></strong> וַיֹּאחֶז בְּיַד הַנַּעֲרָה וַיֹּאמֶר

אֵלֶיהָ טַלְיְתָא קוּמִי פֵּרוּשׁוֹ יַלְדָּה אֲנִי אֹמֵר לָךְ קוּמִי נָא׃ <strong><span class=c>42</span></strong>

וּמִיָּד קָמָה הַיַּלְדָּה וַתִּתְהַלֵּךְ וְהִיא בַּת־שְׁתֵּים עֶשְׂרֵה שָׁנָה

וַיָּשֹׁמּוּ שַׁמָּה גְדוֹלָה׃ <strong><span class=c>43</span></strong> וַיַּזְהֵר אוֹתָם מְאֹד

לֵאמֹר אַל־יִוָּדַע הַדָּבָר לְאִישׁ וַיְצַו לָתֵת לָהּ לֶאֱכוֹל׃</p>
<p><strong><span class=g>ו</span></strong>&nbsp;&nbsp; וַיֵּצֵא מִשָּׁם וַיָּבֹא אֶל־אַרְצוֹ וַיֵּלְכוּ אַחֲרָיו תַּלְמִידָיו׃ <strong><span class=c>2</span></strong>

וַיְהִי בְּיוֹם הַשַּׁבָּת וַיָּחֶל לְלַמֵּד בְּבֵית הַכְּנֶסֶת וַיִּשְׁמְעוּ

רַבִּים וַיִּשְׁתּוֹמֲמוּ וַיֹּאמְרוּ מֵאַיִן לָאִישׁ הַזֶּה כָּאֵלֶּה וּמַה

הַחָכְמָה הַנְּתוּנָה לוֹ עַד־אֲשֶׁר נַעֲשׂוּ גְּבוּרוֹת כָּאֵלֶּה עַל־יָדָיו׃ <strong><span class=c>3</span></strong>

הֲלֹא הוּא הֶחָרָשׁ בֶּן־מִרְיָם וַאֲחִי יַעֲקֹב וְיוֹסֵי וִיהוּדָה וְשִׁמְעוֹן

וַהֲלֹא אַחְיוֹתָיו אִתָּנוּ פֹה וַיְהִי לָהֶם לְמִכְשׁוֹל׃ <strong><span class=c>4</span></strong>

וַיֹּאמֶר אֲלֵיהֶם יֵשׁוּעַ אֵין הַנָּבִיא נִקְלֶה כִּי אִם־בְּאַרְצוֹ וּבֵין

קְרוֹבָיו וּבְבֵיתוֹ׃ <strong><span class=c>5</span></strong> וְלֹא יָכֹל לַעֲשׂוֹת שָׁם

כָּל־גְּבוּרָה רַק חַלָּשִׁים מְעַטִּים שָׂם יָדָיו עֲלֵיהֶם וַיִּרְפָּאֵם׃ <strong><span class=c>6</span></strong>

וַיִּתְמַהּ עַל־חֶסְרוֹן אֱמוּנָתָם וַיַּעֲבֹר בַּכְּפָרִים מִסָּבִיב

וַיְלַמֵּד׃ <strong><span class=c>7</span></strong> וַיִּקְרָא אֶל־שְׁנֵים הֶעָשָׂר וַיָּחֶל

לִשְׁלֹחַ אוֹתָם שְׁנַיִם שְׁנָיִם וַיִּתֵּן לָהֶם שָׁלְטָן עַל־רוּחוֹת

הַטֻּמְאָה׃ <strong><span class=c>8</span></strong> וַיְצַו עֲלֵיהֶם אֲשֶׁר לֹא־יִקְחוּ מְאוּמָה

לַדֶּרֶךְ זוּלָתִי מַקֵּל לְבַדּוֹ לֹא תַרְמִיל וְלֹא לֶחֶם וְלֹא מָעוֹת

בַּחֲגוֹרָה׃ <strong><span class=c>9</span></strong> וְלִהְיוֹת נְעוּלֵי סַנְדָּל וּשְׁתֵּי

כֻתָּנוֹת לֹא יִלְבָּשׁוּ׃ <strong><span class=c>10</span></strong> וַיֹּאמֶר אֲלֵיהֶם כִּי תָבֹאוּ

בֵּית־אִישׁ בְּאַחַד הַמְּקוֹמוֹת שְׁבוּ־בוֹ עַד כִּי־תֵצְאוּ מִשָּׁם׃ <strong><span class=c>11</span></strong>

וְכָל־אֲשֶׁר לֹא־יַאַסְפוּ אֶתְכֶם וְלֹא יִשְׁמְעוּ אֲלֵיכֶם צְאוּ מִשָּׁם

וְנַעֲרוּ אֶת־עֲפַר כַּפּוֹת רַגְלֵיכֶם לְעֵדוּת לָהֶם (אָמֵן אֲנִי אֹמֵר לָכֶם

לִסְדֹם וְלַעֲמֹרָה יֵקַל בְּיוֹם הַדִּין מִן־הָעִיר הַהִיא)׃ <strong><span class=c>12</span></strong>

וַיֵּצְאוּ וַיִּקְרְאוּ לָשׁוּב בִּתְשׁוּבָה׃ <strong><span class=c>13</span></strong> וַיְגָרְשׁוּ

שֵׁדִים רַבִּים וַיָּסוּכוּ בַשֶּׁמֶן חַלָּשִׁים רַבִּים וַיִּרְפָּאוּם׃ <strong><span class=c>14</span></strong>

וַיִּשְׁמַע הַמֶּלֶךְ הוֹרְדוֹס שִׁמְעוֹ כִּי נוֹדַע שְׁמוֹ וַיֹּאמַר יוֹחָנָן

הַמַּטְבִּיל נֵעוֹר מִן־הַמֵּתִים וְעַל־כֵּן פֹּעֲלִים בּוֹ הַכֹּחוֹת׃ <strong><span class=c>15</span></strong>

וְיֵשׁ אֹמְרִים כִּי אֵלִיָּהוּ הוּא וַאֲחֵרִים אָמְרוּ כִּי־נָבִיא הוּא אוֹ

כְּאַחַד הַנְּבִיאִים׃ <strong><span class=c>16</span></strong> וַיִּשְׁמַע הוֹרְדוֹס וַיֹּאמֶר

יוֹחָנָן אֲשֶׁר אָנֹכִי נָשָׂאתִי אֶת־רֹאשׁוֹ מֵעָלָיו הוּא קָם מִן־הַמֵּתִים׃ <strong><span class=c>17</span></strong>

כִּי הוּא הוֹרְדוֹס שָׁלַח וַיִּתְפֹּשׂ אֶת־יוֹחָנָן וַיַּאַסְרֵהוּ בְּבֵית

הַסֹּהַר בִּגְלַל הוֹרוֹדְיָה אֵשֶׁת פִילִפּוֹס אָחִיו אֲשֶׁר לְקָחָהּ לוֹ

לְאִשָּׁה׃ <strong><span class=c>18</span></strong> כִּי יוֹחָנָן אָמַר אֶל־הוֹרְדוֹס אֵשֶׁת אָחִיךָ

אֵינֶנָּה מֻתֶּרֶת לָךְ׃ <strong><span class=c>19</span></strong> וְתִּשְׂטֹם אוֹתוֹ הוֹרוֹדְיָה

וַתְּבַקֵּשׁ הֲמִיתוֹ וְלֹא מָצָאָה׃ <strong><span class=c>20</span></strong> כִּי הוֹרְדוֹס יָרֵא

אֶת־יוֹחָנָן בַּאֲשֶׁר יָדַע כִּי־אִישׁ צַדִּיק וְקָדוֹשׁ הוּא וַיִּשְׁמֹר

עָלָיו וְהַרְבֵּה עָשָׂה וַיֶּעֱרַב לוֹ לִשְׁמֹעַ אֹתוֹ׃ <strong><span class=c>21</span></strong>

וַיְהִי הַיּוֹם הַמֻּכְשָׁר כַּאֲשֶׁר עָשָׂה הוֹרְדוֹס מִשְׁתֶּה בְּיוֹם

הֻלֶּדֶת אֹתוֹ לִגְדוֹלָיו וּלְשָׂרֵי הָאֲלָפִים וּלְרָאשֵׁי הַגָּלִיל׃ <strong><span class=c>22</span></strong>

וְתָּבֹא בַת־הוֹרוֹדְיָה וַתְּרַקֵּד וַתִּיטַב בְּעֵינֵי הוֹרְדוֹס וּבְעֵינֵי

הַמְסֻבִּים עִמּוֹ וַיֹּאמֶר הַמֶּלֶךְ אֶל־הַנַּעֲרָה שַׁאֲלִי מִמֶּנִּי

אֶת־אֲשֶׁר תַּחְפְּצִי וְאֶתֵּן לָךְ׃ <strong><span class=c>23</span></strong> וַיִשָּׁבַע לָהּ

לֵאמֹר כָּל־אֲשֶׁר תִּשְׁאֲלִי מִמֶּנִּי אֶתֶּן־לָךְ עַד־חֲצִי הַמַּלְכוּת׃ <strong><span class=c>24</span></strong>

וַתֵּצֵא וַתֹּאמֶר לְאִמָּהּ מָה אֶשְׁאָל וַתֹּאמֶר אֶת־רֹאשׁ יוֹחָנָן

הַמַּטְבִּיל׃ <strong><span class=c>25</span></strong> וַתְּמַהֵר מְאֹד לָבוֹא אֶל־הַמֶּלֶךְ וַתִּשְׁאַל

לֵאמֹר רְצוֹנִי שֶׁתִּתֵּן לִי עַתָּה בַקְּעָרָה אֶת־רֹאשׁ יוֹחָנָן

הַמַּטְבִּיל׃ <strong><span class=c>26</span></strong> וַיּתְעַצֵּב הַמֶּלֶךְ מְאֹד אַךְ בַּעֲבוּר

הַשְּׁבוּעָה וּבַעֲבוּר הַמְסֻבִּים עִמּוֹ לֹא רָצָה לְהָשִׁיב פָּנֶיהָ׃ <strong><span class=c>27</span></strong>

וּמִיָּד שָׁלַח הַמֶּלֶךְ אַחַד הַטַּבָּחִים וַיְצַוֵּהוּ לְהָבִיא אֶת־רֹאשׁוֹ׃
<strong><span class=c>28</span></strong> וַיֵּלֶךְ וַיִּכְרֹת אֶת־רֹאשׁוֹ בְּבֵית הַסֹּהַר

וַיְבִיאֵהוּ בַּקְּעָרָה וַיִּתְּנֵהוּ לַנַּעֲרָה וְהַנַּעֲרָה נָתְנָה

אֶל־אִמָּהּ׃ <strong><span class=c>29</span></strong> וַיִּשְׁמְעוּ תַּלְמִידָיו וַיָּבֹאוּ

וַיִּשְׂאוּ אֶת־גְּוִיָּתוֹ וַיְשִׂימוּהָ בַּקָּבֶר׃ <strong><span class=c>30</span></strong>

וַיִּקָּהֲלוּ הַשְּׁלִיחִים אֶל־יֵשׁוּעַ וַיַּגִּידוּ לוֹ אֶת־כָּל־אֲשֶׁר

עָשׂוּ וְאֶת־כָּל־אֲשֶׁר לִמֵּדוּ׃ <strong><span class=c>31</span></strong> וַיֹּאמֶר אֲלֵיהֶם

בֹּאוּ אַתֶּם לְבַדְּכֶם אֶל־מְקוֹם חָרְבָּה וְנוּחוּ מְעָט כִּי רַבִּים הָיוּ

הַבָּאִים וְהַיֹּצְאִים עַל־לְאֵין־עֵת לָהֶם לֶאֱכוֹל׃ <strong><span class=c>32</span></strong>

וַיֵּלְכוּ מִשָּׁם בָּאֳנִיָּה אֶל־אַחַת הֶחֳרָבוֹת לְבָדָד׃ <strong><span class=c>33</span></strong>

וְהֶהָמוֹן רָאָה אוֹתָם יֹצְאִים וַיַּכִּירֻהוּ רַבִּים וַיָּרוּצוּ שָׁמָּה

בְּרַגְלֵיהֶם מִכָּל הֶעָרִים וַיַּעַבְרוּ אוֹתָם וַיֵּאָסְפוּ אֵלָיו׃ <strong><span class=c>34</span></strong>

וַיֵּצֵא יֵשׁוּעַ וַיַּרְא הֲמוֹן עַם רָב וַיֶּהֱמוּ מֵעָיו לָהֶם כִּי הָיוּ

כַּצֹּאן אֲשֶׁר אֵין־לָהֶם רֹעֶה וַיָּחֶל לְלַמֵּד אוֹתָם דְּבָרִים הַרְבֵּה׃ <strong><span class=c>35</span></strong>

וַיְהִי כַּאֲשֶׁר רָפָה הַיּוֹם לַעֲרוֹב וַיִּגְּשׁוּ אֵלָיו תַּלְמִידָיו

וַיֹּאמְרוּ הִנֵּה הַמָּקוֹם חָרֵב וְהַיּוֹם רַד מְאֹד׃ <strong><span class=c>36</span></strong>

שַׁלַּח אוֹתָם וְיֵלְכוּ אֶל־הַחֲצֵרִים וְהַכְּפָרִים מִסָּבִיב לִקְנוֹת לָהֶם

לָחֶם כִּי אֵין־לָהֶם מַה־שֶּׁיֹּאכֵלוּ׃ <strong><span class=c>37</span></strong> וַיַּעַן וַיּאֹמֶר

אֲלֵיהֶם תְּנוּ אַתֶּם לָהֶם לֶאֱכֹל וַיֹּאמְרוּ אֵלָיו הֲנֵלֵךְ לִקְנוֹת לֶחֶם

בְּמָאתַיִם דִּינָר לָתֵת לָהֶם לֶאֱכֹל׃ <strong><span class=c>38</span></strong> וַיֹּאמֶר אֲלֵיהֶם

כַּמָּה כִכְּרוֹת־לֶחֶם יֵשׁ לָכֶם לְכוּ וּרְאוּ וַיֵּדְעוּ וַיֹּאמְרוּ חָמֵשׁ

וּשְׁנֵי דָגִים׃ <strong><span class=c>39</span></strong> וַיְצַו אוֹתָם לָשֶׁבֶת כֻּלָּם חֲבֻרָה

חֲבֻרָה לְבַד עַל־יְרַק הַדֶּשֶׁא׃ <strong><span class=c>40</span></strong> וַיֵּשְׁבוּ שׁוּרוֹת

שׁוּרוֹת לְמֵאוֹת וְלַחֲמִשִּׁים׃ <strong><span class=c>41</span></strong> וַיִּקַּח אֶת־חֲמֵשֶׁת

כִּכְּרוֹת הַלֶּחֶם וְאֶת־שְׁנֵי הַדָּגִים וַיִּשָׂא עֵינָיו הַשָּׁמַיְמָה

וַיְבָרֶךְ וַיִּפְרֹס אֶת־הַלֶּחֶם וַיִּתֵּן לְתַלְמִידָיו לָשׂוּם לִפְנֵיהֶם

וְאֶת־שְׁנֵי הַדָּגִים חִלֵּק לְכֻלָּם׃ <strong><span class=c>42</span></strong> וַיֹּאכְלוּ כֻלָּם

וַיִּשְׂבָּעוּ׃ <strong><span class=c>43</span></strong> וַיִּשְׂאוּ מִן־הַפְּתוֹתִים מְלוֹא סַלִּים

שְׁנֵים עָשָׂר וְגַם מִן־הַדָּגִים׃ <strong><span class=c>44</span></strong> וְהָאֹכְלִים

מִן־הַלֶּחֶם הָיוּ כַּחֲמֵשֶׁת אַלְפֵי אִישׁ׃ <strong><span class=c>45</span></strong> וְאַחֲרֵי־כֵן

הֵאִיץ בְּתַלְמִידָיו לָרֶדֶת בָּאֳנִיָּה וְלַעֲבוֹר לְפָנָיו אֶל־עֵבֶר הַיָּם

אֶל־בֵּית צָיְדָה עַד־שַׁלְּחוֹ אֶת־הָעָם׃ <strong><span class=c>46</span></strong> וַיְהִי אַחַר

שַׁלְּחוֹ אֹתָם וַיַּעַל הָהָרָה לְהִתְפַּלֵּל׃ <strong><span class=c>47</span></strong>

וַיְהִי־עֶרֶב וְהָאֳנִיָּה בָאָה בְּתוֹךְ הַיָּם וְהוּא לְבַדּוֹ בַּיַּבָּשָׁה׃
<strong><span class=c>48</span></strong> וַיַּרְא אוֹתָם מִתְיַגְּעִים בְּשׁוּטָם כִּי הָרוּחַ

לְנֶגְדָּם וַיְהִי כְּעֵת הָאַשְׁמֹרֶת הָרְבִיעִית וַיָּבֹא אֲלֵיהֶם

מִתְהַלֵּךְ עַל־פְּנֵי הַיָּם וַיּוֹאֶל לַעֲבוֹר לִפְנֵיהֶם׃ <strong><span class=c>49</span></strong>

וַיִּרְאוּ אֹתוֹ מִתְהַלֵּךְ עַל־פְּנֵי הַיָּם וַיֹּאמְרוּ מַרְאֵה־רוּחַ הוּא

וַיִּצְעָקוּ׃ <strong><span class=c>50</span></strong> כִּי־כֻלָּם רָאוּהוּ וַיִּבָּהֵלוּ אָז דִבֶּר

אִתָּם וַיֹּאמֶר אֲלֵיהֶם חִזְקוּ כִּי־אֲנִי הוּא אַל־תִּירָאוּ׃ <strong><span class=c>51</span></strong>

וַיֵּרֶד אֲלֵיהֶם בָּאֳנִיָּה וְהָרוּחַ שָׁכָכָה וַיִּשְּׁתּוֹמֵם לִבָּם

עוֹד־יוֹתֵר וַיִּתְמָהוּ׃ <strong><span class=c>52</span></strong> כִּי לֹא הִשְׂכִּילוּ

בִּדְבַר־כִּכְּרוֹת הַלָּחֶם מִפְּנֵי קְשִׁי לְבָבָם׃ <strong><span class=c>53</span></strong>

וַיַּעַבְרוּ אֶת־הַיָּם וַיָּבֹאוּ אַרְצָה גִּנֵּיסַר וַיִּקְרְבוּ

אֶל־הַיַּבָּשָׁה׃ <strong><span class=c>54</span></strong> וַיְהִי כְּצֵאתָם מִן־הָאֳנִיָּה

וַיַּכִּירֻהוּ׃ <strong><span class=c>55</span></strong> וַיָּרוּצוּ בְּכָל־הַכִּכָּר הַהוּא

מִסָּבִיב וַיָּחֵלּוּ לָשֵׂאת אֶת־הַחֹלִים בְּמִשְׁכָּבוֹת אֶל־כָּל־מָקוֹם

אֲשֶׁר שָׁמְעוּ כִּי הוּא שָׁם׃ <strong><span class=c>56</span></strong> וּבְכָל־מָקוֹם אֲשֶׁר יָבֹא

אֶל־הַכְּפָרִים אוֹ אֶל־הֶעָרִים וְאֶל־הַשָׂדוֹת שָׁם שָׂמוּ אֶת־הַחוֹלִים

בַּחוּצוֹת וַיִּתְחַנְּנוּ לוֹ שֶׁיִּגְּעוּ רַק בִּכְנַף בִּגְדוֹ וְהָיָה כֹּל

אֲשֶׁר נָגְעוּ־בוֹ וְנוֹשָׁעוּ׃</p>
<p><strong><span class=g>ז</span></strong>&nbsp;&nbsp; וַיִּקָּהֲלוּ אֵלָיו הַפְּרוּשִׁים וַאֲנָשִׁים מִן־הַסּוֹפְרִים אֲשֶׁר בָּאוּ

מִירוּשָׁלָיִם׃ <strong><span class=c>2</span></strong> וַיְהִי כִּרְאוֹתָם מִתַּלְמִידָיו אֹכְלִים

לֶחֶם בְּיָדַיִם טְמֵאוֹת כְּלוֹמַר בְּלֹא נְטִילָה וַיּוֹכִיחוּ אֹתָם׃ <strong><span class=c>3</span></strong>

כִּי הַפְּרוּשִׁים וְכָל־הַיְּהוּדִים לֹא יֹאכְלוּ עַד־אֲשֶׁר נָטְלוּ

אֶת־יְדֵיהֶם עַד־הַפֶּרֶק בְּאָחֳזָם בְּמָה־שֶּׁמָּסְרוּ הַזְּקֵנִים׃ <strong><span class=c>4</span></strong>

וְאֶת אֲשֶׁר מִן־הַשׂוּק אֵינָם אֹכְלִים בְּלֹא טְבִילָה וְעוֹד דְּבָרִים

רַבִּים אֲשֶׁר קִבְּלוּ לִשְׁמֹר כְּמוֹ טְבִילַת כֹּסוֹת וְכַדִּים וְיוֹרוֹת

(וּמִטּוֹת)׃ <strong><span class=c>5</span></strong> וַיִּשְׁאֲלוּ אוֹתוֹ הַפְּרוּשִׁים

וְהַסּוֹפְרִים מַדּוּעַ תַּלְמִידֶיךָ אֵינָם נֹהֲגִים כְּפִי מַסֹּרֶת

הַזְּקֵנִים כִּי־אֹכְלִים לֶחֶם בְּלֹא נְטִילַת יָדָיִם׃ <strong><span class=c>6</span></strong>

וַיַּעַן וַיֹּאמֶר אֲלֵיהֶם הֵיטֵב נִבָּא יְשַׁעְיָהוּ עֲלֵיכֶם הַחֲנֵפִים

כַּכָּתוּב הָעָם הַזֶּה בִּשְׂפָתָיו כִּבְּדוּנִי וְלִבּוֹ רִחַק מִמֶּנִּי׃ <strong><span class=c>7</span></strong>

וְתֹהוּ יִרְאָתָם אֹתִי מִצְוֹת אֲנָשִׁים מְלַמְּדִים׃ <strong><span class=c>8</span></strong> כִּי

עֲזַבְתֶּם אֶת־מִצְוַת אֱלֹהִים לְהַחֲזִיק בְּמַסֹּרֶת בְּנֵי־אָדָם (טְבִילוֹת

כַּדִּים וְכֹסוֹת וְכָאֵלֶּה רַבּוֹת אַתֶּם עֹשִׂים)׃ <strong><span class=c>9</span></strong>

וַיֹּאמֶר אֲלֵיהֶם יָפֶה בִטַּלְתֶּם אֶת־מִצְוַת הָאֱלֹהִים כְּדֵי

שֶׁתִּשְׁמְרוּ אֶת־הַמַּסֹּרֶת שֶׁלָּכֶם׃ <strong><span class=c>10</span></strong> כִּי־משֶׁה אָמַר

כַּבֵּד אֶת־אָבִיךָ וְאֶת־אִמֶּךָ וּמְקַלֵּל אָבִיו וְאִמּוֹ מוֹת יוּמָת׃ <strong><span class=c>11</span></strong>

וְאַתֶּם אֹמְרִים אִישׁ כִּי־יֹאמַר לְאָבִיו וּלְאִמּוֹ קָרְבָּן פֵּרוּשׁוֹ

מַתָּנָה לֵאלֹהִים מַה־שֶּׁאַתָּה נֶהֱנֶה לִי׃ <strong><span class=c>12</span></strong> וְלֹא

תַנִּיחוּ לוֹ לַעֲשׂוֹת עוֹד מְאוּמָה לְאָבִיו וּלְאִמּוֹ׃ <strong><span class=c>13</span></strong>

וַתָּפֵרוּ אֶת־דְּבַר הָאֱלֹהִים עַל־יְדֵי קַבָּלַתְכֶם אֲשֶׁר קִבַּלְתֶּם

וְהַרְבֵּה כָאֵלֶּה אַתֶּם עֹשִׂים׃ <strong><span class=c>14</span></strong> וַיִּקְרָא

אֶל־כָּל־הָעָם וַיֹּאמֶר אֲלֵיהֶם שִׁמְעוּ אֵלַי כֻּלְּכֶם וְהָבִינוּ׃ <strong><span class=c>15</span></strong>

אֵין דָּבָר מִחוּץ לְאָדָם אֲשֶׁר יוּכַל לְטַמֵּא אוֹתוֹ בְּבֹאוּ אֶל־קִרְבּוֹ

כִּי אִם־הַדְּבָרִים הַיּוֹצְאִים מִמֶּנּוּ הֵמָּה יְטַמְּאוּ אֶת־הָאָדָם׃ <strong><span class=c>16</span></strong>

כָּל־אֲשֶׁר אָזְנַיִם לוֹ לִשְׁמֹע יִשְׁמָע׃ <strong><span class=c>17</span></strong> וַיְהִי

כַּאֲשֶׁר שָׁב הַבַּיְתָה מִן־הֶהָמוֹן וַיִּשְׁאָלֻהוּ תַלְמִידָיו עַל־דְּבַר

הַמָּשָׁל׃ <strong><span class=c>18</span></strong> וַיֹּאמֶר אֲלֵיהֶם הַאַף־אַתֶּם חַסְרֵי בִינָה

הֲלֹא תַשְׂכִּילוּ כִּי כָל־הַבָּא אֶל־תּוֹךְ הָאָדָם מִחוּצָה לוֹ לֹא

יְטַמְּאֶנּוּ׃ <strong><span class=c>19</span></strong> כִּי לֹא־יָבוֹא בְלִבּוֹ כִּי

אִם־בִּכְרֵשׂוֹ וְיֵצֵא אֶל־בֵּית הַכִּסֵּא הַמְנַקֶּה כָל־הַנֶּאֱכָל׃ <strong><span class=c>20</span></strong>

וַיֹּאמַר הַיֹּצֵא מִן־הָאָדָם הוּא מְטַמֵּא אֶת־הָאָדָם׃ <strong><span class=c>21</span></strong>

כִּי מִקֶּרֶב הָאָדָם מִלִּבּוֹ יֹצְאוֹת הַמַּחֲשָׁבוֹת הָרָעוֹת נָאֹף וְזָנֹה

וְרָצוֹחַ׃ <strong><span class=c>22</span></strong> וְגָנוֹב וְאַהֲבַת בֶּצַע וְרִשְׁעָה וּרְמִיָּה

וְזוֹלֲלוּת וְעַיִן רָעָה וְגִדּוּף וְזָדוֹן וְסִכְלוּת׃ <strong><span class=c>23</span></strong>

כָּל־הָרָעוֹת הָאֵלֶּה מִקֶּרֶב הָאָדָם הֵן יוֹצְאוֹת וּמְטַמְּאוֹת אֹתוֹ׃ <strong><span class=c>24</span></strong>

וַיָּקָם מִשָּׁם וַיֵּלֶךְ לוֹ אֶל־גְּבוּלוֹת צוֹר וְצִידוֹן וּבְבוֹאוֹ

הַבַּיְתָה לֹא אָבָה שֶׁיִּוָּדַע לְאִישׁ וְלֹא יָכֹל לְהִסָּתֵר׃ <strong><span class=c>25</span></strong>

כִּי אִשָּׁה אֲשֶׁר רוּחַ טֻמְאָה נִכְנְסָה בְּבִתָּהּ הַקְּטַנָּה שָׁמְעָה

אֶת־שִׁמְעוֹ וַתָּבֹא וַתִּפֹּל לְרַגְלָיו׃ <strong><span class=c>26</span></strong> וְהָאִשָּׁה

יְוָנִית וְאֶרֶץ מוֹלַדְתָּהּ פְנִיקְיָא אֲשֶׁר לְסוּרְיָא וְתְּבַקֵּשׁ

מִמֶּנּוּ לְגָרֵשׁ אֶת־הַשֵּׁד מִבִּתָּהּ׃ <strong><span class=c>27</span></strong> וַיֹּאמֶר

אֵלֶיהָ יֵשׁוּעַ הַנִּיחִי לַבָּנִים לִשְׂבֹּעַ בָּרִאשׁוֹנָה כִּי לֹא־טוֹב

לָקַחַת לֶחֶם הַבָּנִים וּלְהַשְׁלִיכוֹ לִצְעִירֵי הַכְּלָבִים׃ <strong><span class=c>28</span></strong>

וַתַּעַן וַתֹּאמֶר אֵלָיו כֵּן אֲדֹנִי אֲבָל גַּם־צְעִירֵי הַכְּלָבִים יֹאכְלוּ

תַּחַת הַשֻּׁלְחָן מִפֵּרוּרֵי לֶחֶם הַבָּנִים׃ <strong><span class=c>29</span></strong> וַיֹּאמֶר

אֵלֶיהָ בִּגְלַל דְּבָרֵךְ זֶה לְכִי־לָךְ יָצָא הַשֵּׁד מִבִּתֵּךְ׃ <strong><span class=c>30</span></strong>

וַתָּבֹא אֶל־בֵּיתָהּ וְתִּמְצָא אֶת־הַיַּלְדָּה מֻשְׁכֶּבֶת עַל־הַמִּטָּה

וְהַשֵּׁד יָצָא מִמֶּנָּה׃ <strong><span class=c>31</span></strong> וַיָּשָׁב וַיֵּצֵא מִגְּבוּל

צוֹר וְצִידוֹן וַיָּבֹא אֶל־יָם הַגָּלִיל בְּתוֹךְ גְּבוּל עֶשֶׂר הֶעָרִים׃ <strong><span class=c>32</span></strong>

וַיָּבִיאוּ אֵלָיו אִישׁ אֲשֶׁר הָיָה חֵרֵשׁ וְאִלֵּם וַיִּתְחַנֲנוּ לוֹ

לָשׂוּם עָלָיו אֶת־יָדוֹ׃ <strong><span class=c>33</span></strong> וַיִּקַּח אֹתוֹ לְבַדּוֹ מִקֶּרֶב

הֶהָמוֹן וַיָּשֶׂם אֶת־אֶצְבְּעוֹתָיו בְּאָזְנָיו וַיָּרָק וַיַּגַּע

עַל־לְשֹׁנוֹ׃ <strong><span class=c>34</span></strong> וַיַּבֵּט הַשָּׁמַיְמָה וַיֵּאָנַח וַיֹּאמֶר

אֵלָיו אִפַּתַּח וּפֵרוּשׁוֹ הִתְפַּתֵּחַ׃ <strong><span class=c>35</span></strong> וּבְרֶגַע

נִפְתְּחוּ אָזְנָיו וַיֻּתַּר אֵסוּר לְשׁוֹנוֹ וַיְדַבֵּר בְּשָׂפָה בְרוּרָה׃ <strong><span class=c>36</span></strong>

וַיְצַו עֲלֵיהֶם שֶׁלּא־יַגִּידוּ לְאִישׁ וְכַאֲשֶׁר יַזְהִירֵם כֵּן יַרְבּוּ

לְהַשְׁמִיעַ׃ <strong><span class=c>37</span></strong> וַיִּשְׁתּוֹמֲמוּ עַד־מְאֹד וַיֹּאמְרוּ

אֶת־הַכֹּל עָשָׂה יָפֶה גַּם־הַחֵרְשִׁים הוּא עֹשֶׂה לְשֹׁמְעִים

גַּם־הָאִלְּמִים לִמְדַבְּרִים׃</p>
<p><strong><span class=g>ח</span></strong>&nbsp;&nbsp; וַיְהִי בַּיָּמִים הָהֵם בְּהִקָּבֵץ עַם רָב וְאֵין לָהֶם מַה־יֹּאכֵלוּ

וַיִּקְרָא יֵשׁוּעַ אֶל־תַּלְמִידָיו וַיֹּאמֶר אֲלֵיהֶם׃ <strong><span class=c>2</span></strong>

נִכְמְרוּ רַחֲמַי עַל־הָעָם כִּי־זֶה שְׁלֹשֶׁת יָמִים עָמְדוּ עִמִּי וְאֵין

לָהֶם לֶחֶם לֶאֱכֹל׃ <strong><span class=c>3</span></strong> וְהָיָה בְּשַׁלְּחִי אוֹתָם רְעֵבִים

לְבָתֵּיהֶם יִתְעַלְּפוּ בַּדָּרֶךְ כִּי־יֵשׁ בָּהֶם אֲשֶׁר בָּאוּ מִמֶּרְחָק׃ <strong><span class=c>4</span></strong>

וַיַּעֲנוּ תַלְמִידָיו וַיֹּאמְרוּ אֵלָיו מֵאַיִן יוּכַל אִישׁ לְהַשְׂבִּיעַ

אֶת־אֵלֶּה לֶחֶם פֹּה בַמִּדְבָּר׃ <strong><span class=c>5</span></strong> וַיִּשְׁאַל אוֹתָם

וַיֹּאמַר כַּמָּה כִכְּרוֹת־לֶחֶם יֵשׁ לָכֶם וַיֹּאמְרוּ שֶׁבַע׃ <strong><span class=c>6</span></strong>

וַיְצַו אֶת־הָעָם לַשֶׁבֶת לָאָרֶץ וַיִּקַּח אֶת־שֶׁבַע כִּכְּרוֹת הַלֶּחֶם

וַיְבָרֶךְ וַיִּפְרֹס וַיִּתֵּן לְתַלְמִידָיו לָשׂוּם לִפְנֵיהֶם וַיָּשִׂימוּ

לִפְנֵי הָעָם׃ <strong><span class=c>7</span></strong> וְלָהֶם מְעַט דָּגִים קְטַנִּים וַיְבָרֶךְ

וַיֹּאמֶר לָשׂוּם לִפְנֵיהֶם גַּם־אֶת־אֵלֶּה׃ <strong><span class=c>8</span></strong> וַיֹּאכְלוּ

וַיִּשְׂבָּעוּ וַיִּשְׂאוּ מִן־הַפְּתוֹתִים הַנּוֹתָרִים שִׁבְעָה דוּדִים׃ <strong><span class=c>9</span></strong>

וְהָאֹכְלִים כְּאַרְבַּעַת אֲלָפִים וַיְשַׁלְּחֵם׃ <strong><span class=c>10</span></strong> וַיֵּרֶד

בָּאֳנִיָּה עִם־תַּלְמִידָיו וַיָּבֹא אֶל־גְּלִילוֹת דַּלְמָנוּתָא׃ <strong><span class=c>11</span></strong>

וַיֵּצְאוּ הַפְּרוּשִׁים וַיָּחֵלּוּ לְהִתְוַכַּח עִמּוֹ וַיִּשְׁאֲלוּ מֵאִתּוֹ

אוֹת מִן־הַשָּׁמַיִם לְמַעַן נַסֹּתוֹ׃ <strong><span class=c>12</span></strong> וַיֵאָנַח בְּרוּחוֹ

וַיֹּאמַר מַה־הַדּוֹר הַזֶּה מְבַקֶּשׁ־לוֹ אוֹת אָמֵן אֹמֵר אֲנִי לָכֶם

אִם־יִנָּתֵן אוֹת לַדּוֹר הַזֶּה׃ <strong><span class=c>13</span></strong> וַיַּעַל מֵעֲלֵיהֶם

וַיָּשָׁב וַיֵּרֶד בָּאֳנִיָּה וַיַּעֲבֹר אֶל־עֵבֶר הַיָּם׃ <strong><span class=c>14</span></strong>

וְהֵם שָׁכְחוּ לָקַחַת בְּיָדָם לָחֶם וְלֹא־הָיָה לָהֶם בָּאֳנִיָּה בִּלְתִּי

אִם־כִּכַּר־לֶחֶם אֶחָת׃ <strong><span class=c>15</span></strong> וַיַּזְהֵר אוֹתָם לֵאמֹר רְאוּ

הִשָּׁמְרוּ לָכֶם מִשְׂאֹר הַפְּרוּשִׁים וּמִשְׂאֹר הוֹרְדוֹס׃ <strong><span class=c>16</span></strong>

וַיַּחְשְׁבוּ כֹּה וָכֹה וַיֹּאמְרוּ אִישׁ אֶל־רֵעֵהוּ עַל כִּי־לֶחֶם אֵין

אִתָּנוּ׃ <strong><span class=c>17</span></strong> וַיֵּדַע יֵשׁוּעַ וַיֹּאמֶר לָהֶם מַה־תַּחְשְׁבוּ

עַל כִּי־לֶחֶם אֵין לָכֶם הַעוֹד לֹא תַשְׂכִּילוּ וְלֹא תָבִינוּ וְלִבְּכֶם

עוֹדֶנּוּ קָשֶׁה׃ <strong><span class=c>18</span></strong> עֵינַיִם לָכֶם וְלֹא תִרְאוּ וְאָזְנַיִם

לָכֶם וְלֹא תִשְׁמְעוּ וְלֹא תִזְכֹּרוּ׃ <strong><span class=c>19</span></strong> כַּאֲשֶׁר

פָּרַסְתִּי אֶת־חֲמֵשֶׁת כִּכְּרוֹת הַלֶּחֶם לַחֲמֵשֶׁת אַלְפֵי אִישׁ כַּמָּה

סַלִּים מְלֵאֵי פְתוֹתִים נְשָׂאתֶם וַיֹּאמְרוּ אֵלָיו שְׁנֵים עָשָׂר׃ <strong><span class=c>20</span></strong>

וּבַשֶּׁבַע לְאַרְבַּעַת אַלְפֵי אִישׁ כַּמָּה דוּדִים מְלֵאֵי פְתוֹתִים

נְשָׂאתֶם וַיֹּאמְרוּ אֵלָיו שִׁבְעָה׃ <strong><span class=c>21</span></strong> וַיֹּאמֶר אֲלֵיהֶם

אֵיךְ לֹא תָבִינוּ׃ <strong><span class=c>22</span></strong> וַיָּבֹא אֶל־בֵּית צָיְדָה וַיָּבִיאוּ

אֵלָיו אִישׁ עִוֵּר וַיִּתְחַנֲנוּ לוֹ לָגַעַת בּוֹ׃ <strong><span class=c>23</span></strong>

וַיֹּאחֶז בְּיַד הָעִוֵּר וַיּוֹלִיכֵהוּ אֶל־מִחוּץ לַכְּפָר וַיָּרָק

בְּעֵינָיו וַיָּשֶׂם יָדָיו עָלָיו וַיִּשְׁאָלֵהוּ וַיֹּאמֶר אֵלָיו הֲרֹאֶה

אָתָּה׃ <strong><span class=c>24</span></strong> וַיַּבֵּט וַיֹּאמֶר אֶרְאֶה אֶת־בְּנֵי הָאָדָם כִּי

מִתְהַלְּכִים כְּאִילָנוֹת אֲנִי רֹאֶה׃ <strong><span class=c>25</span></strong> וַיּוֹסֶף וַיָּשֶׂם

שֵׁנִית יָדָיו עַל־עֵינָיו וַתִּפָּקַחְנָה עֵינָיו וַיֵּרָפֵא וַיַּרְא הַכֹּל

הֵיטֵב עַד־לְמֵרָחוֹק׃ <strong><span class=c>26</span></strong> וַיְשַׁלְּחֵהוּ אֶל־בֵּיתוֹ וַיֹּאמַר

אַל־תָּבֹא אֶל־תּוֹךְ הַכְּפָר (וְאַל־תְּדַבֵּר לְאִישׁ בַּכְּפָר)׃ <strong><span class=c>27</span></strong>

וַיֵּצֵא יֵשׁוּעַ וְתַלְמִידָיו לָלֶכֶת אֶל־כְּפַרֵי קֵיסַרְיָה

שֶׁל־פִילִיפּוֹס וַיְהִי בַדֶּרֶךְ וַיִּשְׁאַל אֶת־תַּלְמִידָיו וַיֹּאמֶר

אֲלֵיהֶם מָה־אֹמְרִים לִי בְּנֵי אָדָם מִי־אָנִי׃ <strong><span class=c>28</span></strong>

וַיַּעֲנוּ וַיֹּאמְרוּ יוֹחָנָן הַמַּטְבִּיל וְיֵשׁ אֹמְרִים אֵלִיָּהוּ

וַאֲחֵרִים אֹמְרִים אֶחָד מִן־הַנְּבִיאִים׃ <strong><span class=c>29</span></strong> וַיִּשְׁאַל

אֹתָם לֵאמֹר וְאַתֶּם מַה־תֹּאמְרוּ לִי מִי־אָנִי וַיַּעַן פֶּטְרוֹס וַיֹּאמֶר

אֵלָיו אַתָּה הוּא הַמָּשִׁיחַ׃ <strong><span class=c>30</span></strong> וַיָּעַד בָּם לְבִלְתִּי

דַבֵּר־עָלָיו לְאִישׁ׃ <strong><span class=c>31</span></strong> וַיָּחֶל לְהוֹרֹתָם שֶׁצָּרִיךְ

בֶּן־הָאָדָם לֵעָנוֹת הַרְבֵּה וְהַזְּקֵנִים וְרָאשֵׁי הַכֹּהֲנִים

וְהַסּוֹפְרִים יִמְאָסֻהוּ וְיֵהָרֵג וּמִקְצֵה שְׁלשֶׁת יָמִים קוֹם יָקוּם׃ <strong><span class=c>32</span></strong>

וְהוּא דִבֶּר אֶת־הַדָּבָר הַזֶּה בְּאָזְנֵי כֻלָּם וַיִּקָּחֵהוּ פֶטְרוֹס

וַיָּחֶל לִגְעָר־בּוֹ׃ <strong><span class=c>33</span></strong> וַיִּפֶן אַחֲרָיו וַיַּבֵּט

אֶל־תַּלְמִידָיו וַיִּגְעַר בְּפֶטְרוֹס וַיֹּאמַר סוּר מֵעַל פָּנַי הַשָׂטָן

כִּי אֵין לִבְּךָ לְדִבְרֵי הָאֱלֹהִים כִּי אִם־לְדִבְרֵי הָאָדָם׃ <strong><span class=c>34</span></strong>

וַיִּקְרָא אֶל־הָעָם וְאֶל־תַּלְמִידָיו וַיֹּאמֶר אֲלֵיהֶם הֶחָפֵץ לָלֶכֶת

אַחֲרַי יְכַחֵשׁ בְּנַפְשׁוֹ וְיִשָׂא אֶת־צְלוּבוֹ וְיֵלֵךְ אַחֲרָי׃ <strong><span class=c>35</span></strong>

כִּי כָּל־אֲשֶׁר יַחְפֹּץ לְהַצִּיל אֶת־נַפְשׁוֹ יְאַבְּדֶנָּה וְכֹל אֲשֶׁר

תֹּאבַד נַפְשׁוֹ לְמַעֲנִי וּלְמַעַן הַבְּשׂוֹרָה הוּא יַצִּילֶנָּה׃ <strong><span class=c>36</span></strong>

כִּי מַה־יִּסְכֹּן לְאָדָם שֶׁיִּקְנֶה אֶת־כָּל־הָעוֹלָם וְנִשְׁחֲתָה נַפְשׁוֹ׃
<strong><span class=c>37</span></strong> אוֹ מַה־יִּתֵּן אִישׁ פִּדְיוֹן נַפְשׁוֹ׃ <strong><span class=c>38</span></strong>

כִּי הָאִישׁ אֲשֶׁר־הָיִיתִי אֲנִי וּדְבָרַי לוֹ לְחֶרְפָּה בַּדּוֹר הַנֹּאֵף

וְהַחוֹטֵא הַזֶּה אַף־הוּא יִהְיֶה לְחֶרְפָּה לְבֶן־הָאָדָם בְּבוֹאוֹ בִּכְבוֹד

אָבִיו עִם־הַמַּלְאָכִים הַקְּדוֹשִׁים׃</p>
<p><strong><span class=g>ט</span></strong>&nbsp;&nbsp; וַיֹּאמֶר אֲלֵיהֶם אָמֵן אֹמֵר אֲנִי לָכֶם כִּי יֵשׁ בָּעֹמְדִים פֹּה אֲשֶׁר

לֹא־יִטְעֲמוּ טַעַם מִיתָה עַד כִּי־יִרְאוּ מַלְכוּת הָאֱלֹהִים בָּאָה בִגְבוּרָה׃
<strong><span class=c>2</span></strong> וְאַחֲרֵי שֵׁשֶׁת יָמִים לָקַח יֵשׁוּעַ אֶת־פֶּטְרוֹס

וְאֶת־יַעֲקֹב וְאֶת־יוֹחָנָן וַיַּעֲלֵם לְבַדָּם עִמּוֹ עַל־הַר גָּבֹהַּ

וַיִּשְׁתַּנֶּה לְעֵינֵיהֶם׃ <strong><span class=c>3</span></strong> וַיַּזְהִירוּ בְגָדָיו

וַיִּהְיוּ לְבָנִים מְאֹד כַּשָּׁלֶג אֲשֶׁר לֹא יוּכַל כּוֹבֵס בָּאָרֶץ

לְהַלְבִּין כְּמוֹהֶם׃ <strong><span class=c>4</span></strong> וַיֵּרָא אֲלֵיהֶם אֵלִיָּהוּ וּמשֶׁה

וַיִּהְיוּ מִדַּבְּרִים עִם־יֵשׁוּעַ׃ <strong><span class=c>5</span></strong> וַיַּעַן פֶּטְרוֹס

וַיֹּאמֶר אֶל־יֵשׁוּעַ רַבִּי טוֹב לָנוּ לִהְיוֹת פֹּה נַעֲשֶׂה־נָּא שָׁלֹשׁ

סֻכּוֹת לְךָ אַחַת וּלְמֹשֶׁה אַחַת וּלְאֵלִיָּהוּ אֶחָת׃ <strong><span class=c>6</span></strong>

כִּי לֹא־יָדַע מַה־יְדַּבֵּר כִּי נִבְהָלוּ׃ <strong><span class=c>7</span></strong> וַיְהִי עָנָן

סוֹכֵךְ עֲלֵיהֶם וַיֵּצֵא מִן־הֶעָנָן קוֹל אֹמֵר זֶה בְּנִי יְדִידִי אֵלָיו

תִּשְׁמָעוּן׃ <strong><span class=c>8</span></strong> וַיַּבִּיטוּ פִתְאֹם כֹּה וָכֹה וְלֹא־רָאוּ

עוֹד אִישׁ בִּלְתִּי אֶת־יֵשׁוּעַ לְבַדּוֹ אִתָּם׃ <strong><span class=c>9</span></strong>

וַיֵּרְדוּ מִן־הָהָר וַיַּזְהִירֵם לְבִלְתִּי הַגִּיד לְאִישׁ אֶת־אֲשֶׁר רָאוּ

עַד כִּי־יָקוּם בֶּן־הָאָדָם מִן־הַמֵּתִים׃ <strong><span class=c>10</span></strong> וַיִּשְׁמְרוּ

אֶת־הַדָּבָר בִּלְבָבָם וַיִּדְרְשׁוּ לָדַעַת הַתְּקוּמָה מִן־הַמֵּתִים

מַה־הִיא׃ <strong><span class=c>11</span></strong> וַיִּשְׁאָלֻהוּ לֵאמֹר מַה־זֶּה אֹמְרִים

הַסּוֹפְרִים כִּי אֵלִיָּהוּ בּוֹא יָבוֹא בָּרִאשׁוֹנָה׃ <strong><span class=c>12</span></strong>

וַיַּעַן וַיֹּאמֶר לָהֶם הִנֵּה אֵלִיָּהוּ בָּא בָרִאשׁוֹנָה וְיָשִׁיב

אֶת־הַכֹּל וּמַה־כָּתוּב עַל בֶּן־הָאָדָם הֲלֹא אֲשֶׁר יְעֻנֶּה הַרְבֵּה

וְיִמָּאֵס׃ <strong><span class=c>13</span></strong> אֲבָל אֹמֵר אֲנִי לָכֶם גַּם־בָּא אֵלִיָּהוּ

וְגַם־עָשׂוּ לוֹ כִּרְצוֹנָם כַּכָּתוּב עָלָיו׃ <strong><span class=c>14</span></strong> וַיְהִי

כְּבוֹאוֹ אֶל־הַתַּלְמִידִים וַיַּרְא עַם־רָב סְבִיבוֹתָם וְסוֹפְרִים

מִתְוַכְּחִים עִמָּם׃ <strong><span class=c>15</span></strong> וְכָל־הָעָם כִּרְאוֹתָם אֹתוֹ כֵּן

תָּמָהוּ וַיָּרוּצוּ אֵלָיו וַיִּשְׁאֲלוּ־לוֹ לְשָׁלוֹם׃ <strong><span class=c>16</span></strong>

וַיִּשְׁאַל אֶת־הַסּוֹפְרִים מָה־אַתֶּם מִתְוַכְּחִים עִמָּהֶם׃ <strong><span class=c>17</span></strong>

וַיַּעַן אֶחָד מִן־הָעָם וַיֹּאמַר רַבִּי הֵבֵאתִי אֵלֶיךָ אֶת־בְּנִי

אֲשֶׁר־רוּחַ אִלֵּם בְּקִרְבּוֹ׃ <strong><span class=c>18</span></strong> וּבְכָל־מָקוֹם אֲשֶׁר

יֹאחֲזֵהוּ הוּא מְרַצֵּץ אֹתוֹ וְיָרַד רִירוֹ וְחָרַק שִׁנָּיו וְיָבֵשׁ גּוּפוֹ

וָאֹמַר אֶל־תַּלְמִידֶיךָ לְגָּרֲשׁוֹ וְלֹא יָכֹלוּ׃ <strong><span class=c>19</span></strong>

וַיַּעַן וַיֹּאמֶר לָהֶם הוֹי דּוֹר חֲסַר אֱמוּנָה עַד־מָתַי אֶהְיֶה עִמָּכֶם

עַד־מָתַי אֶשָׂא אֶתְכֶם הָבִיאוּ אֹתוֹ לְפָנָי׃ <strong><span class=c>20</span></strong>

וַיְבִיאֻהוּ לְפָנָיו וַיְהִי כַּאֲשֶׁר רָאָהוּ וַיְזַעֲזֵעֵנוּ הָרוּחַ

פִּתְאֹם וַיִּפֹּל אַרְצָה וַיִּתְגּוֹלֵל וַיּוֹרֶד רִירוֹ׃ <strong><span class=c>21</span></strong>

וַיִּשְׁאַל אֶת־אָבִיו כַּמָּה יָמִים הָיְתָה־לּוֹ זֹאת וַיֹּאמֶר מִימֵי

נְעוּרָיו׃ <strong><span class=c>22</span></strong> וּפְעָמִים רַבּוֹת הִפִּיל אֹתוֹ גַּם־בָּאֵשׁ

גַּם־בַּמַּיִם לְהַאֲבִידוֹ אַךְ אִם־יָכֹל תּוּכַל רַחֵם עָלֵינוּ וְעָזְרֵנוּ׃ <strong><span class=c>23</span></strong>

וַיֹּאמֶר אֵלָיו יֵשׁוּעַ לֵאמֹר אִם־תּוּכַל אָמָרְתָּ כֹּל יוּכַל הַמַּאֲמִין׃
<strong><span class=c>24</span></strong> וַיִּתֵּן אֲבִי הַיֶּלֶד אֶת־קֹלוֹ בִּבְכִי וַיֹּאמַר אֲנִי

מַאֲמִין אֲדֹנִי עֲזָר־נָא לְחֶסְרוֹן אֱמוּנָתִי׃ <strong><span class=c>25</span></strong> וַיַּרְא

יֵשׁוּעַ אֶת־הָעָם מִתְקַבֵּץ אֵלָיו וַיִּגְעַר בָּרוּחַ הַטָּמֵא וַיֹּאמַר

רוּחַ אִלֵּם וְחֵרֵשׁ אֲנִי מְצַוְּךָ צֵא מִמֶּנּוּ וְאַל־תֹּסֶף לָבוֹא־בוֹ

עוֹד׃ <strong><span class=c>26</span></strong> וַיִּצְעַק וַיְזַעֲזֵעַ אֹתוֹ מְאֹד וַיֵּצֵא וַיְהִי

כַמֵּת וְרַבִּים אָמְרוּ כִּי גָוָע׃ <strong><span class=c>27</span></strong> וַיַּחֲזֵק יֵשׁוּעַ

בְּיָדוֹ וַיְעִירֵהוּ וַיָּקֹם׃ <strong><span class=c>28</span></strong> וַיְהִי כַּאֲשֶׁר בָּא

הַבַּיְתָה וַיִּשְׁאָלֻהוּ תַלְמִידָיו בִּהְיוֹתָם אִתּוֹ לְבַדָּם לֵאמֹר

מַדּוּעַ אֲנַחְנוּ לֹא יָכֹלְנוּ לְגָרְשׁוֹ׃ <strong><span class=c>29</span></strong> וַיֹּאמֶר

אֲלֵיהֶם הַמִּין הַזֶּה יָצֹא לֹא יֵצֵא כִּי אִם־בִּתְפִלָּה וּבְצוֹם׃ <strong><span class=c>30</span></strong>

וַיֵּצְאוּ מִשָּׁם וַיַּעַבְרוּ בַּגָּלִיל וְלֹא אָבָה לְהִוָּדַע לְאִישׁ׃ <strong><span class=c>31</span></strong>

כִּי הָיָה מְלַמֵּד אֶת־תַּלְמִידָיו לֵאמֹר אֲלֵיהֶם כִּי עָתִיד בֶּן־הָאָדָם

לְהִמָּסֵר בִּידֵי בְנֵי־אָדָם וְיַהַרְגֻהוּ וְאַחֲרֵי מוֹתוֹ יָקוּם בַּיּוֹם

הַשְּׁלִישִׁי׃ <strong><span class=c>32</span></strong> וְהֵם לֹא הֵבִינוּ אֵת הַדָּבָר וַיִּירְאוּ

לִשְׁאֹל אוֹתוֹ׃ <strong><span class=c>33</span></strong> וַיָּבֹא אֶל־כְּפַר־נַחוּם וַיְהִי

בַבַּיִת וַיֹּאמֶר אֲלֵיהֶם מָה הִתְוַכַּחְתֶּם אִישׁ עִם־רֵעֵהוּ בַּדָּרֶךְ׃ <strong><span class=c>34</span></strong>

וַיַּחֲרִישׁוּ כִּי הִתְעַשְׂקוּ בַדֶּרֶךְ מִי הַגָּדוֹל בָּהֶם׃ <strong><span class=c>35</span></strong>

וַיֵּשֶׁב וַיִּקְרָא אֶל־שְׁנֵים הֶעָשָׂר וַיֹּאמֶר אֲלֵיהֶם אִישׁ

כִּי־יַחְפֹּץ לִהְיוֹת הָרִאשׁוֹן הוּא יִהְיֶה הָאַחֲרוֹן לְכֻלָּם וּמְשָׁרֵת

כֻּלָּם׃ <strong><span class=c>36</span></strong> וַיִּקַּח יֶלֶד וַיַּעֲמִידֵהוּ בְתוֹכָם

וַיְחַבְּקֵהוּ וַיֹּאמֶר לָהֶם׃ <strong><span class=c>37</span></strong> הַמְקַבֵּל בִּשְׁמִי יֶלֶד

אֶחָד כָּזֶה הוּא מְקַבֵּל אוֹתִי וְהַמְקַבֵּל אוֹתִי אֵינֶנּוּ מְקַבֵּל אוֹתִי

כִּי אִם־אֶת אֲשֶׁר שְׁלָחָנִי׃ <strong><span class=c>38</span></strong> וַיַּעַן יוֹחָנָן וַיֹּאמֶר

אֵלָיו רַבִּי רָאִינוּ אִישׁ מְגָרֵשׁ שֵׁדִים בְּשִׁמְךָ וְאֵינֶנּוּ הוֹלֵךְ

אַחֲרֵינוּ וַנִּכְלָאֶנּוּ יַעַן אֲשֶׁר לֹא־הָלַךְ אַחֲרֵינוּ׃ <strong><span class=c>39</span></strong>

וַיֹּאמֶר יֵשׁוּעַ אַל־תִּכְלָאֻהוּ כִּי אֵין אִישׁ עֹשֶׂה גְבוּרָה בִּשְׁמִי

וְיוּכַל בִּמְהֵרָה לְדַבֵּר־בִּי רָעָה׃ <strong><span class=c>40</span></strong> כִּי כֹל אֲשֶׁר

אֵינֶנּוּ לְצָרֵינוּ לָנוּ הוּא׃ <strong><span class=c>41</span></strong> כִּי כָל־הַמַּשְׁקֶה

אֶתְכֶם כּוֹס מַיִם בִּשְׁמִי בַּאֲשֶׁר לַמָּשִׁיחַ אַתֶּם אָמֵן אֹמֵר אֲנִי

לָכֶם לֹא־יֹאבַד שְׂכָרוֹ׃ <strong><span class=c>42</span></strong> וְכָל־הַמַּכְשִׁיל אַחַד

הַקְּטַנִּים הַמַּאֲמִינִים בִּי טוֹב לוֹ שֶׁיִּתָּלֶה פֶלַח־רֶכֶב

עַל־צַוָּארוֹ וְהֻשְׁלַךְ בַּיָּם׃ <strong><span class=c>43</span></strong> וְאִם־יָדְךָ

תַכְשִׁילְךָ קַצֵּץ אֹתָהּ טוֹב לְךָ לָבוֹא לַחַיִּים וְאַתָּה קִטֵּע מִהְיוֹת

לְךָ שְׁתֵּי יָדַיִם וְתֵלֵךְ אֶל־גֵּיהִנֹּם אֶל־הָאֵשׁ אֲשֶׁר לֹא תִכְבֶּה׃ <strong><span class=c>44</span></strong>

אֲשֶׁר־שָׁם תּוֹלַעְתָּם לֹא תָמוּת וְאִשָּׁם לֹא תִכְבֶּה׃ <strong><span class=c>45</span></strong>

וְאִם־רַגְלְךָ תַּכְשִׁילְךָ קַצֵּץ אֹתָהּ טוֹב לְךָ לָבוֹא לַחַיִּים וְאַתָּה

פִסֵּחַ מִהְיוֹת לְךָ שְׁתֵּי רַגְלַיִם וְתֻשְׁלַךְ לְגֵיהִנֹּם אֶל־הָאֵשׁ

אֲשֶׁר לֹא תִכְבֶּה׃ <strong><span class=c>46</span></strong> אֲשֶׁר־שָׁם תּוֹלַעְתָּם לֹא תָמוּת

וְאִשָּׁם לֹא תִכְבֶּה׃ <strong><span class=c>47</span></strong> וְאִם־עֵינְךָ תַכְשִׁילְךָ עֲקֹר אֹתָהּ

טוֹב לְךָ לָבוֹא בְּמַלְכוּת הָאֱלֹהִים בַּעַל עַיִן אַחַת מִהְיוֹת לְךָ

שְׁתֵּי עֵינַיִם וְתֻשְׁלַךְ לְגֵיהִנֹּם׃ <strong><span class=c>48</span></strong> אֲשֶׁר־שָׁם

תּוֹלַעְתָּם לֹא תָמוּת וְאִשָּׁם לֹא תִכְבֶּה׃ <strong><span class=c>49</span></strong> כִּי

כָל־אִישׁ בָּאֵשׁ יָמְלָח וְכָל־קָרְבָּן בַּמֶּלַח יָמְלָח׃ <strong><span class=c>50</span></strong>

טוֹב הַמֶּלַח וְאִם־הַמֶּלַח יִהְיֶה תָפֵל בַּמֶּה תְּתַקְּנוּ אוֹתוֹ

יְהִי־לָכֶם מֶלַח בְּקִרְבְּכֶם וִיהִי שָׁלוֹם בֵּינֵיכֶם׃</p>
<p><strong><span class=g>י</span></strong>&nbsp;&nbsp; וַיָּקָם מִשָּׁם וַיֵּלֶךְ אֶל־גְּבוּל יְהוּדָה מֵעֵבֶר הַיַּרְדֵּן

וַיִּקָּהֲלוּ עוֹד אֵלָיו הֲמוֹן עָם וַיְלַמְּדֵם כְּפַעַם בְּפָעַם׃ <strong><span class=c>2</span></strong>

וַיִּגְּשׁוּ אֵלָיו הַפְּרוּשִׁים לְנַסּוֹתוֹ וַיִּשְׁאָלֻהוּ וַיֹּאמְרוּ

הֲיוּכַל אִישׁ לְשַׁלַּח אֶת־אִשְׁתּוֹ׃ <strong><span class=c>3</span></strong> וַיַּעַן וַיֹּאמֶר

אֲלֵיהֶם מַה־צִּוָּה אֶתְכֶם משֶׁה׃ <strong><span class=c>4</span></strong> וַיֹּאמְרוּ משֶׁה

הִתִּיר לִכְתֹּב סֵפֶר כְּרִיתֻת וּלְשַׁלֵּחַ׃ <strong><span class=c>5</span></strong> וַיַּעַן

יֵשׁוּעַ וַיֹּאמֶר אֲלֵיהֶם מִפְּנֵי קְשִׁי לְבַבְכֶם כָּתַב לָכֶם

אֶת־הַמִּצְוָה הַזֹּאת׃ <strong><span class=c>6</span></strong> אֲבָל מֵרֵאשִׁית הַבְּרִיאָה זָכָר

וּנְקֵבָה בָּרָא אֹתָם אֱלֹהִים׃ <strong><span class=c>7</span></strong> עַל־כֵּן יַעֲזָב־אִישׁ

אֶת־אָבִיו ואֶת־אִמּוֹ וְדָבַק בְּאִשְׁתּוֹ׃ <strong><span class=c>8</span></strong> וְהָיוּ שְׁנֵיהֶם

לְבָשָׂר אֶחָד וְאִם־כֵּן אֵפוֹא אֵינָם עוֹד שְׁנַיִם כִּי אִם־בָּשָׂר אֶחָד׃ <strong><span class=c>9</span></strong>

לָכֵן אֵת אֲשֶׁר־חִבַּר אֱלֹהִים לֹא יַפְרִידֶנּוּ אָדָם׃ <strong><span class=c>10</span></strong>

וַיְהִי בַּבָּיִת וַיָּשׁוּבוּ תַלְמִידָיו לִשְׁאֹל אֹתוֹ עַל־זֹאת׃ <strong><span class=c>11</span></strong>

וַיֹּאמֶר אֲלֵיהֶם הַמְשַׁלֵּחַ אֶת־אִשְׁתּוֹ וְלֹקֵחַ אַחֶרֶת נֹאֵף הוּא

עָלֶיהָ׃ <strong><span class=c>12</span></strong> וְאִשָּׁה כִּי תַעֲזֹב אִישָׁהּ וְהָיְתָה לְאִישׁ

אַחֵר נֹאֶפֶת הִיא׃ <strong><span class=c>13</span></strong> וַיָּבִיאוּ אֵלָיו יְלָדִים לְמַעַן

יִגַּע בָּהֶם וַיִּגְעֲרוּ הַתַּלְמִידִים בַּמְּבִיאִים אֹתָם׃ <strong><span class=c>14</span></strong>

וַיַּרְא יֵשׁוּעַ וַיֵּרַע לוֹ וַיֹּאמֶר אֲלֵיהֶם הַנִּיחוּ לַיְלָדִים לָבוֹא

אֵלַי וְאַל־תִּמְנָעוּם כִּי לְאֵלֶּה מַלְכוּת הָאֱלֹהִים׃ <strong><span class=c>15</span></strong>

אָמֵן אֹמֵר אֲנִי לָכֶם כֹּל אֲשֶׁר־לֹא יְקַבֵּל אֶת־מַלְכוּת הָאֱלֹהִים

כַּיֶּלֶד לֹא־יָבֹא בָהּ׃ <strong><span class=c>16</span></strong> וַיְחַבְּקֵם וַיָּשֶׁת יָדָיו

עֲלֵיהֶם וַיְבָרֲכֵם׃ <strong><span class=c>17</span></strong> וַיְהִי בְּצֵאתוֹ לַדֶּרֶךְ

וְהִנֵּה־אִישׁ רָץ לִקְרָאתוֹ וַיִּכְרַע לְפָנָיו וַיִּשְׁאַל אוֹתוֹ לֵאמֹר

רַבִּי הַטּוֹב מָה אֶעֱשֶׂה וְאִירַשׁ חַיֵּי עוֹלָם׃ <strong><span class=c>18</span></strong>

וַיֹּאמֶר לוֹ יֵשׁוּעַ מַדּוּעַ קָרָאתָ לִּי טוֹב אֵין טוֹב כִּי אִם אֶחָד

וְהוּא הָאֱלֹהִים׃ <strong><span class=c>19</span></strong> הֵן יָדַעְתָּ אֶת־הַמִּצְוֹת לֹא תִנְאָף

לֹא תִרְצָח לֹא תִגְנֹב לֹא־תַעֲנֶה עֵד שָׁקֶר לֹא תַעֲשֹׁק כַּבֵּד אֶת־אָבִיךָ

וְאֶת־אִמֶּךָ׃ <strong><span class=c>20</span></strong> וַיַּעַן וַיֹּאמֶר אֵלָיו רַבִּי

אֶת־כָּל־אֵלֶּה שָׁמַרְתִּי מִנְּעוּרָי׃ <strong><span class=c>21</span></strong> וַיַּבֶּט־בּוֹ

יֵשׁוּעַ וַיֶּאֱהָבֵהוּ וַיֹּאמֶר אֵלָיו אַחַת חָסַרְתָּ לֵךְ מְכֹר

אֶת־כָּל־אֲשֶׁר־לְךָ וְתֵן לָעֲנִיִּים וִיהִי־לְךָ אוֹצָר בַּשָּׁמָיִם וּבוֹא

שָׂא אֶת־הַצְּלוּב וְלֵךְ אַחֲרָי׃ <strong><span class=c>22</span></strong> וַיֵּצֶר־לוֹ

עַל־הַדָּבָר הַזֶּה וַיֵּעָצֵב וַיֵּלֶךְ לוֹ כִּי־הוֹן רַב הָיָה לוֹ׃ <strong><span class=c>23</span></strong>

וַיַּבֵּט יֵשׁוּעַ סָבִיב וַיֹּאמֶר אֶל־תַּלְמִידָיו כַּמָּה יִקְשֶׁה לְבַעֲלֵי

נְכָסִים לָבוֹא בְּמַלְכוּת הָאֱלֹהִים׃ <strong><span class=c>24</span></strong> וַיִּבָּהֲלוּ

הַתַּלְמִידִים עַל־דְּבָרָיו וַיֹּסֶף יֵשׁוּעַ וַיַּעַן וַיֹּאמֶר לָהֶם בָּנַי

מֶה קָשֶׁה לַבֹּטְחִים עַל־חֵילָם לָבוֹא אֶל־מַלְכוּת הָאֱלֹהִים׃ <strong><span class=c>25</span></strong>

נָקֵל לַגָּמָל לַעֲבֹר בְּנֶקֶב הַמַּחַט מִבּוֹא עָשִׁיר אֶל־מַלְכוּת

הָאֱלֹהִים׃ <strong><span class=c>26</span></strong> וַיּוֹסִיפוּ עוֹד לְהִשְׁתּוֹמֵם וַיֹּאמְרוּ

אִישׁ אֶל־אָחִיו וּמִי־אֵפוֹא יוּכַל לְהִוָּשֵׁעַ׃ <strong><span class=c>27</span></strong>

וַיַּבֶּט־בָּם יֵשׁוּעַ וַיֹּאמַר מִבְּנֵי אָדָם תִּפָּלֵא זֹאת אַךְ לֹא

מֵאֱלֹהִים כִּי מֵאֱלֹהִים לֹא יִפָּלֵא כָּל־דָּבָר׃ <strong><span class=c>28</span></strong>

וַיָּחֶל פֶּטְרוֹס לֵאמֹר אֵלָיו הֵן אֲנַחְנוּ עָזַבְנוּ אֶת־הַכֹּל וַנֵּלֶךְ

אַחֲרֶיךָ׃ <strong><span class=c>29</span></strong> וַיַּעַן יֵשׁוּעַ וַיֹּאמֶר אָמֵן אֹמֵר אֲנִי

לָכֶם כִּי אֵין אִישׁ אֲשֶׁר עָזַב אֶת־בֵּיתוֹ אוֹ אֶת־אֶחָיו אוֹ

אֶת־אַחְיוֹתָיו אוֹ אֶת־אָבִיו אוֹ אֶת־אִמּוֹ אוֹ אֶת־אִשְׁתּוֹ אוֹ אֶת־בָּנָיו

אוֹ אֶת שְׂדוֹתָיו לְמַעֲנִי וּלְמַעַן הַבְּשׂוֹרָה׃ <strong><span class=c>30</span></strong> אֲשֶׁר

לֹא יִקַּח עַתָּה בַּזְּמַן הַזֶּה בְּכָל־הָרְדִיפוֹת מֵאָה פְעָמִים כָּהֵמָּה

בָּתִּים וְאַחִים וַאֲחָיוֹת וְאִמּוֹת וּבָנִים וְשָׂדוֹת וְלָעוֹלָם הַבָּא

חַיֵּי עוֹלָם׃ <strong><span class=c>31</span></strong> וְאוּלָם רַבִּים מִן־הָרִאשׁוֹנִים יִהְיוּ

אַחֲרוֹנִים וְהָאַחֲרוֹנִים רִאשׁוֹנִים׃ <strong><span class=c>32</span></strong> וַיְהִי בַדֶּרֶךְ

בַּעֲלוֹתָם יְרוּשָׁלַיִם וְיֵשׁוּעַ הוֹלֵךְ לִפְנֵיהֶם וְהֵמָּה נִבְהָלִים

וְהוֹלְכִים אַחֲרָיו בַּחֲרָדָה וַיּוֹסֶף לָקַחַת אֵלָיו אֶת־שְׁנֵים הֶעָשָׂר

וַיָּחֶל לְהַגִּיד לָהֶם אֶת־אֲשֶׁר יִקְרֵהוּ לֵאמֹר׃ <strong><span class=c>33</span></strong>

הִנֵּה אֲנַחְנוּ עֹלִים יְרוּשָׁלָיְמָה וּבֶן־הָאָדָם יִמָּסֵר לְרָאשֵׁי

הַכֹּהֲנִים וְלַסּוֹפְרִים וְיַרְשִׁיעֻהוּ לָמוּת וְיִמְסְרוּ אֹתוֹ לַגּוֹיִם׃ <strong><span class=c>34</span></strong>

וִיהָתֵלּוּ בוֹ וְיַכֻּהוּ בַשׂוֹטִים וְיָרֹקּוּ בְּפָנָיו וִימִיתֻהוּ

וּבַיּוֹם הַשְּׁלִישִׁי קוֹם יָקוּם׃ <strong><span class=c>35</span></strong> וַיִּקְרְבוּ אֵלָיו

יַעֲקֹב וְיוֹחָנָן בְּנֵי זַבְדַּי וַיֹּאמְרוּ רַבִּי חֲפֵצִים אֲנַחְנוּ שֶׁתַּעֲשֶׂה

לָנוּ אֶת־אֲשֶׁר נִשְׁאַל מִמֶּךָ׃ <strong><span class=c>36</span></strong> וַיֹּאמֶר אֲלֵיהֶם

מָה־אִוִּיתֶם כִּי־אֶעֱשֶׂה לָכֶם׃ <strong><span class=c>37</span></strong> וַיֹּאמְרוּ אֵלָיו

תְּנָה־לָּנוּ לָשֶׁבֶת אֶחָד לִימִינְךָ וְאֶחָד לִשְׂמֹאלְךָ בִּכְבוֹדֶךָ׃ <strong><span class=c>38</span></strong>

וַיֹּאמֶר אֲלֵיהֶם יֵשׁוּעַ לֹא יְדַעְתֶּם אֵת אֲשֶׁר שְׁאַלְתֶּם הֲתוּכְלוּ

לִשְׁתּוֹת אֶת־הַכּוֹס אֲשֶׁר אֲנִי שֹׁתֶה וּלְהִטָּבֵל הַטְּבִילָה אֲשֶׁר

אֲנִי נִטְבָּל׃ <strong><span class=c>39</span></strong> וַיֹּאמְרוּ אֵלָיו נוּכָל וַיֹּאמֶר

אֲלֵיהֶם יֵשׁוּעַ אֶת־הַכּוֹס אֲשֶׁר־אֲנִי שֹׁתֶה תִּשְׁתּוּ וְהַטְּבִילָה

אֲשֶׁר אֲנִי נִטְבָּל תִּטָּבֵלוּ׃ <strong><span class=c>40</span></strong> אַךְ שֶׁבֶת לִימִינִי

וְלִשְׂמֹאלִי אֵין בְּיָדִי לָתֵת בִּלְתִּי לְאֲשֶׁר הוּכַן לָהֶם׃ <strong><span class=c>41</span></strong>

וַיְהִי כִּשְׁמֹעַ זֹאת הָעֲשָׂרָה וַיָּחֵלוּ לִכְעוֹס אֶל־יַעֲקֹב וְיוֹחָנָן׃ <strong><span class=c>42</span></strong>

וַיִּקְרָא לָהֶם יֵשׁוּעַ וַיֹּאמֶר אֲלֵיהֶם אַתֶּם יְדַעְתֶּם כִּי

הַנֶּחֱשָׁבִים לְהִשְׂתָּרֵר עַל־הַגּוֹיִם הֵם רֹדִים בָּהֶם וּגְדוֹלֵיהֶם

שׁוֹלְטִים עֲלֵיהֶם׃ <strong><span class=c>43</span></strong> וְלֹא יִהְיֶה כֵן בְּקִרְבְּכֶם כִּי

אִם־הֶחָפֵץ לִהְיוֹת גָּדוֹל בָּכֶם יִהְיֶה לָכֶם לִמְשָׁרֵת׃ <strong><span class=c>44</span></strong>

וְהֶחָפֵץ לִהְיוֹת הָרֹאשׁ יִהְיֶה עֶבֶד לַכֹּל׃ <strong><span class=c>45</span></strong> כִּי

בֶן־הָאָדָם גַּם־הוּא לֹא בָא לְמַעַן יְשָׁרֲתוּהוּ כִּי אִם־לְשָׁרֵת וְלָתֵת

אֶת־נַפְשׁוֹ כֹּפֶר תַּחַת רַבִּים׃ <strong><span class=c>46</span></strong> וַיָּבֹאוּ יְרִיחוֹ

וַיְהִי כְּצֵאתוֹ מִירִיחוֹ הוּא וְתַלְמִידָיו וַהֲמוֹן עַם רַב וְהִנֵּה

בַּרְטִימַי בֶּן־טִימַי אִישׁ עִוֵּר יָשַׁב עַל־יַד הַדֶּרֶךְ לְבַקֵּשׁ

צְדָקָה׃ <strong><span class=c>47</span></strong> וַיִּשְׁמַע כִּי הוּא יֵשׁוּעַ הַנָּצְרִי וַיָּחֶל

לִצְעֹק וַיֹּאמַר אָנָּא בֶן־דָּוִד יֵשׁוּעַ חָנֵּנִי׃ <strong><span class=c>48</span></strong>

וַיִּגְעֲרוּ־בוֹ רַבִּים לְהַחֲשֹׁתוֹ וְהוּא הִרְבָּה עוֹד לִזְעֹק בֶּן־דָּוִד

חָנֵּנִי׃ <strong><span class=c>49</span></strong> וַיַּעֲמֹד יֵשׁוּעַ וַיֹּאמֶר קִרְאוּ־לוֹ

וַיִּקְרְאוּ לָעִוֵּר וַיֹּאמְרוּ אֵלָיו חֲזַק קוּם קָרָא־לָךְ׃ <strong><span class=c>50</span></strong>

וַיַּשְׁלֵךְ אֶת־שִׂמְלָתוֹ מֵעָלָיו וַיָּקָם וַיָּבֹא אֶל־יֵשׁוּעַ׃ <strong><span class=c>51</span></strong>

וַיַּעַן יֵשׁוּעַ וַיֹּאמֶר אֵלָיו מַה־תִּרְצֶה שֶׁאֶעֱשֶׂה־לָּךְ וַיֹּאמֶר

אֵלָיו הָעִוֵּר רַבּוּנִי אֲשֶׁר אֶרְאֶה׃ <strong><span class=c>52</span></strong> וַיֹּאמֶר

יֵשׁוּעַ אֵלָיו לֶךְ־לְךָ אֱמוּנָתְךָ הוֹשִׁיעָה לָּךְ וּכְרֶגַע נִפְקְחוּ

עֵינָיו וַיֵּלֶךְ אַחֲרֵי יֵשׁוּעַ בַּדָּרֶךְ׃</p>
<p><strong><span class=g>יא</span></strong>&nbsp;&nbsp; וַיְהִי כַּאֲשֶׁר קָרְבוּ לִירוּשָׁלַיִם אֶל־בֵּית־פַּגֵּי וּבֵית־הִינִי

אֶל־הַר הַזֵּיתִים וַיִּשְׁלַח שְׁנַיִם מִתַּלְמִידָיו׃ <strong><span class=c>2</span></strong>

וַיֹּאמֶר אֲלֵיהֶם לְכוּ אֶל־הַכְּפָר אֲשֶׁר מִמּוּלְכֶם וְהָיָה כְּבֹאֲכֶם

שָׁמָּה וּמְצָאתֶם עַיִר אָסוּר אֲשֶׁר לֹא־יָשַּׁב עָלָיו אָדָם אוֹתוֹ

הַתִּירוּ וְהָבִיאוּ׃ <strong><span class=c>3</span></strong> וְכִי־יֹאמַר אֲלֵיכֶם אִישׁ לָמָּה תַעֲשׂוּ

זֹאת וַאֲמַרְתֶּם הָאָדוֹן צָרִיךְ לוֹ וְהוּא מַהֵר יְשַׁלְּחֶנּוּ הֵנָּה׃ <strong><span class=c>4</span></strong>

וַיֵּלְכוּ וַיִּמְצְאוּ הָעַיִר אָסוּר אֶל־הַשַּׁעַר בַּחוּץ עַל־אֵם הַדָּרֶךְ

וַיַּתִּירוּהוּ׃ <strong><span class=c>5</span></strong> וַאֲנָשִׁים מִן־הָעֹמְדִים שָׁם אָמְרוּ

אֲלֵיהֶם מַה־זֹאת עֲשִׂיתֶם לְהַתִּיר אֶת־הָעָיִר׃ <strong><span class=c>6</span></strong>

וַיֹּאמְרוּ אֲלֵיהֶם כַּאֲשֶׁר צִוָּה יֵשׁוּעַ וַיַּנִּיחוּ לָהֶם׃ <strong><span class=c>7</span></strong>

וַיָּבִיאוּ אֶת־הָעַיִר אֶל־יֵשׁוּעַ וַיָּשִׂימוּ עָלָיו אֶת־בִּגְדֵיהֶם

וַיֵּשֶׁב עָלָיו׃ <strong><span class=c>8</span></strong> וְרַבִּים פָּרְשׂוּ אֶת־בִּגְדֵיהֶם

עַל־הַדָּרֶךְ וַאֲחֵרִים כָּרְתוּ עֲנָפִים מִן־הָעֵצִים וַיִּשְׁטְחוּ

עַל־הַדָּרֶךְ׃ <strong><span class=c>9</span></strong> וְהַהֹלְכִים לְפָנָיו וְאַחֲרָיו צָעֲקוּ

לֵאמֹר הוֹשַׁע־נָא בָּרוּךְ הַבָּא בְּשֵׁם יְהוֹה׃ <strong><span class=c>10</span></strong>

בְּרוּכָה מַלְכוּת דָּוִד אָבִינוּ הַבָּאָה (בְּשֵׁם יְהוֹה) הוֹשַׁע־נָא

בַּמְּרוֹמִים׃ <strong><span class=c>11</span></strong> וַיָּבֹא יֵשׁוּעַ יְרוּשָׁלַיִם אֶל־בֵּית

הַמִּקְדָּשׁ וַיַּרְא וַיִּתְבּוֹנֵן עַל־הַכֹּל וְהַיּוֹם רָפָה לַעֲרוֹב

וַיֵּצֵא אֶל־בֵּית־הִינִי עִם־שְׁנֵים הֶעָשָׂר׃ <strong><span class=c>12</span></strong> וַיְהִי

מִמָּחֳרָת בְּצֵאתָם מִבֵּית־הִינִי וַיִּרְעָב׃ <strong><span class=c>13</span></strong> וַיַּרְא

תְּאֵנָה מֵרָחוֹק וְלָהּ עָלִים וַיָּבֹא לִרְאוֹת הֲיִמְצָא־בָהּ פֶּרִי

וַיִּקְרַב אֵלֶיהָ וְלֹא־מָצָא בָהּ כִּי אִם־עָלִים כִּי לֹא הָיְתָה עֵת

תְּאֵנִים׃ <strong><span class=c>14</span></strong> וַיַּעַן וַיֹּאמֶר אֵלֶיהָ מֵעַתָּה אִישׁ

אַל־יֹאכַל פְּרִי מִמֵּךְ עַד־עוֹלָם וַיִּשְׁמְעוּ תַּלְמִידָיו׃ <strong><span class=c>15</span></strong>

וַיָּבֹאוּ יְרוּשָׁלָיִם וַיָּבֹא יֵשׁוּעַ אֶל־בֵּית הַמִּקְדָּשׁ וַיָּחֶל

לְגָרֵשׁ מִשָּׁם אֶת־הַמּוֹכְרִים וְאֶת־הַקּוֹנִים בַּמִּקְדָּשׁ

וְאֶת־שֻׁלְחֲנוֹת הַשֻּׁלְחָנִים וְאֶת־מוֹשְׁבוֹת מֹכְרֵי הַיּוֹנִים הָפָךְ׃ <strong><span class=c>16</span></strong>

וְלֹא הִנִּיחַ לְאִישׁ לָשֵׂאת כְּלִי דֶּרֶךְ הַמִּקְדָּשׁ׃ <strong><span class=c>17</span></strong>

וַיְלַמֵּד וַיֹּאמֶר לָהֶם הֲלֹא כָתוּב כִּי בֵיתִי בֵּית תְּפִלָּה יִקָּרֵא

לְכָל־הָעַמִּים וְאַתֶּם עֲשִׂיתֶם אֹתוֹ מְעָרַת פָּרִיצִים׃ <strong><span class=c>18</span></strong>

וַיִּשְׁמְעוּ הַסּוֹפְרִים וְרָאשֵׁי הַכֹּהֲנִים וַיִּתְנַכְּלוּ אֹתוֹ

לְהַשְׁמִידוֹ כִּי יָרְאוּ מִפָּנָיו יַעַן אֲשֶׁר כָּל־הָעָם מִשְׁתּוֹמְמִים

עַל־תּוֹרָתוֹ׃ <strong><span class=c>19</span></strong> וַיְהִי בָּעָרֶב וַיֵּצֵא אֶל־מִחוּץ לָעִיר׃
<strong><span class=c>20</span></strong> וַיְהִי הֵם עֹבְרִים בַּבֹּקֶר וַיִּרְאוּ אֶת־הַתְּאֵנָה

כִּי יָבְשָׁה מִשָּׁרָשֶׁיהָ׃ <strong><span class=c>21</span></strong> וַיִּזְכֹּר פֶּטְרוֹס

וַיֹּאמֶר אֵלָיו רַבִּי הִנֵּה הַתְּאֵנָה אֲשֶׁר אֵרַרְתָּהּ יָבֵשָׁה׃ <strong><span class=c>22</span></strong>

וַיַּעַן יֵשׁוּעַ וַיֹּאמֶר אֲלֵיהֶם תְּהִי־נָא בָכֶם אֱמוּנַת אֱלֹהִים׃ <strong><span class=c>23</span></strong>

כִּי־אָמֵן אֹמֵר אֲנִי לָכֶם כָּל־אֲשֶׁר יֹאמַר אֶל־הָהָר הַזֶּה הִנָּשֵׂא

וְהֵעָתֵק אֶל־תּוֹךְ הַיָּם וְאֵין סָפֵק בִּלְבָבוֹ כִּי אִם־יַאֲמִין כִּי יֵעָשֶׂה

דְבָרוֹ כֵּן־יִהְיֶה־לּוֹ כַּאֲשֶׁר אָמָר׃ <strong><span class=c>24</span></strong> עַל־כֵּן אֲנִי

אֹמֵר לָכֶם כֹּל אֲשֶׁר תִּשְׁאֲלוּ בִתְפִלַּתְכֶם הַאֲמִינוּ כִּי תִקָּחוּ

וִיהִי לָכֶם׃ <strong><span class=c>25</span></strong> וְכִי תַעַמְדוּ לְהִתְפַּלֵּל תִּמְחֲלוּ

לְכָל־אִישׁ אֵת אֲשֶׁר בִּלְבַבְכֶם עָלָיו לְמַעַן יִסְלַח אֲבִיכֶם

שֶׁבַּשָּׁמַיִם גַּם־הוּא לְפִשְׁעֵיכֶם׃ <strong><span class=c>26</span></strong> וְאַתֶּם אִם־לֹא

תִמְחֲלוּ אַף־אֲבִיכֶם שֶׁבַּשָּׁמַיִם לֹא־יִסְלַח לְפִשְׁעֵיכֶם׃ <strong><span class=c>27</span></strong>

וַיָּשׁוּבוּ וַיָּבֹאוּ יְרוּשָׁלָיִם וַיְהִי הוּא מִתְהַלֵּךְ בַּמִּקְדָּשׁ

וַיָּבֹאוּ אֵלָיו רָאשֵׁי הַכֹּהֲנִים וְהַסּוֹפְרִים וְהַזְּקֵנִים׃ <strong><span class=c>28</span></strong>

וַיֹּאמְרוּ אֵלָיו בְּאֵי־זוֹ רְשׁוּת אַתָּה עֹשֶׂה אֵלֶּה וּמִי נָתַן לְךָ

אֶת־הָרְשׁוּת הַזֹּאת לַעֲשׂוֹת אֶת־אֵלֶּה׃ <strong><span class=c>29</span></strong> וַיַּעַן

יֵשׁוּעַ וַיֹּאמֶר אֲלֵיהֶם גַּם־אֲנִי אֶשְׁאֲלָה אֶתְכֶם דָּבָר אֶחָד וְאַתֶּם

הֲשִׁיבוּנִי וְאֹמַר לָכֶם בְּאֵי־זוֹ רְשׁוּת אֲנִי עֹשֶׂה אֵלֶּה׃ <strong><span class=c>30</span></strong>

טְבִילַת יוֹחָנָן הֲמִשָּׁמַיִם הָיָתָה אִם־מִבְּנֵי אָדָם הֲשִׁיבוּנִי׃ <strong><span class=c>31</span></strong>

וַיִּוָּעֲצוּ יַחְדָּו לֵאמֹר אִם־נֹאמַר מִשָּׁמַיִם יֹאמַר מַדּוּעַ אֵפוֹא לֹא

הֶאֱמַנְתֶּם בּוֹ׃ <strong><span class=c>32</span></strong> אוֹ הֲנֹאמַר מִבְּנֵי־אָדָם וַיִּירְאוּ

אֶת־הָעָם כִּי־כֻלָּם חָשְׁבוּ אֶת־יוֹחָנָן לְנָבִיא בֶּאֱמֶת׃ <strong><span class=c>33</span></strong>

וַיַּעֲנוּ וַיֹּאמְרוּ אֶל־יֵשׁוּעַ לֹא יָדָעְנוּ וַיַּעַן יֵשׁוּעַ וַיֹּאמֶר

אֲלֵיהֶם אִם־כֵּן גַּם־אֲנִי לֹא אֹמַר לָכֶם בְּאֵי־זוֹ רְשׁוּת אֲנִי עֹשֶׂה

אֵלֶּה׃</p>
<p><strong><span class=g>יב</span></strong>&nbsp;&nbsp; וַיָּחֶל לְדַבֵּר אֲלֵיהֶם בִּמְשָׁלִים לֵאמֹר אִישׁ אֶחָד נָטַע כֶּרֶם

וַיַּעַשׂ גָּדֵר סָבִיב וַיַּחְצֹב יֶקֶב וַיִּבֶן מִגְדָּל וַיִּתְּנֵהוּ

אֶל־כֹּרְמִים וַיֵּלֶךְ לְמֶרְחַקִּים׃ <strong><span class=c>2</span></strong> וְלַמּוֹעֵד שָׁלַח

עֶבֶד אֶל־הַכֹּרְמִים לָקַחַת מֵאֵת הַכֹּרְמִים מִפְּרִי הַכָּרֶם׃ <strong><span class=c>3</span></strong>

וַיֹּאחֲזֻהוּ וַיַּכֻּהוּ וַיְשַׁלְּחֻהוּ רֵיקָם׃ <strong><span class=c>4</span></strong> וַיֹּסֶף

לִשְׁלֹחַ אֲלֵיהֶם עֶבֶד אַחֵר וְאֹתוֹ (סָקְלוּ בָאֲבָנִים וּ) מָחֲצוּ רֹאשׁוֹ

וַיְשַׁלְּחֻהוּ בְּחֶרְפָּה׃ <strong><span class=c>5</span></strong> וַיֹּסֶף וַיִּשְׁלַח אַחֵר

וְגַם־אֹתוֹ הָרָגוּ וְכֵן עָשׂוּ לְרַבִּים אֲחֵרִים מֵהֶם הִכּוּ וּמֵהֶם

הָרָגוּ׃ <strong><span class=c>6</span></strong> וְלוֹ עוֹד בֵּן יָחִיד אֲשֶׁר אֲהֵבוֹ וַיִּשְׁלַח

גַּם־אֹתוֹ אֲלֵיהֶם בָּאַחֲרֹנָה כִּי־אָמַר מִפְּנֵי בְנִי יָגוּרוּ׃ <strong><span class=c>7</span></strong>

וְהַכֹּרְמִים הָהֵם אָמְרוּ אִישׁ אֶל־רֵעֵהוּ הִנֵּה־זֶה הוּא הַיּוֹרֵשׁ לְכוּ

וְנַהַרְגֵהוּ וְהַיְרֻשָּׁה תִּהְיֶה לָּנוּ׃ <strong><span class=c>8</span></strong> וַיֹּאחֲזֻהוּ

וַיַּהַרְגוּ אוֹתוֹ וַיַּשְׁלִיכֻהוּ אֶל־מִחוּץ לַכָּרֶם׃ <strong><span class=c>9</span></strong>

וְעַתָּה מַה־יַּעֲשֶׂה בַּעַל הַכָּרֶם הֲלֹא יָבוֹא וִיאַבֵּד אֶת־הַכֹּרְמִים

הָהֵם וְנָתַן אֶת־הַכֶּרֶם לַאֲחֵרִים׃ <strong><span class=c>10</span></strong> הֲלֹא קְרָאתֶם

אֶת־הַכָּתוּב הַזֶּה אֶבֶן מָאֲסוּ הַבּוֹנִים הָיְתָה לְרֹאשׁ פִּנָּה׃ <strong><span class=c>11</span></strong>

מֵאֵת יְהוֹה הָיְתָה זֹּאת הִיא נִפְלָאת בְּעֵינֵינוּ׃ <strong><span class=c>12</span></strong>

וַיְבַקְשׁוּ לְתָפְשׂוֹ וַיִּירְאוּ מִפְּנֵי הָעָם יַעַן אֲשֶׁר־הֵבִינוּ כִּי

עֲלֵיהֶם דִּבֶּר אֶת־הַמָּשָׁל הַזֶּה וַיַּנִּיחֻהוּ וַיֵּלֵכוּ׃ <strong><span class=c>13</span></strong>

וַיִּשְׁלְחוּ אֵלָיו אֲנָשִׁים מִן־הַפְּרוּשִׁים וּמֵאַנְשֵׁי הוֹרְדוֹס

לִתְפֹּשׂ אֹתוֹ בִּדְבָרוֹ׃ <strong><span class=c>14</span></strong> וַיָּבֹאוּ וַיֹּאמְרוּ אֵלָיו

רַבִּי יָדַעְנוּ כִּי־אִישׁ אֱמֶת אַתָּה וְלֹא־תָגוּר מִפְּנֵי אִישׁ כִּי לֹא

תִּשָׂא פְּנֵי אִישׁ וּבֶאֱמֶת מוֹרֶה אַתָּה אֶת־דֶּרֶךְ הָאֱלֹהִים הֲנָכוֹן

לָתֵת מַס אֶל־קֵיסָר אִם־לֹא הֲנִּתֵּן אִם־לֹא נִתֵּן׃ <strong><span class=c>15</span></strong>

וְהוּא יָדַע אֶת־חֲנֻפָּתָם וַיֹּאמֶר אֲלֵיהֶם מַה־תְּנַסּוּנִי הָבִיאוּ אֵלַי

דִּינָר וְאֶרְאֶה׃ <strong><span class=c>16</span></strong> וַיָּבִיאוּ וַיֹּאמֶר אֲלֵיהֶם הַצּוּרָה

הַזֹּאת וְהַמִּכְתָּב אֲשֶׁר עָלָיו שֶׁל־מִי הֵם וַיֹּאמְרוּ אֵלָיו

שֶׁל־קֵיסָר׃ <strong><span class=c>17</span></strong> וַיַּעַן יֵשׁוּעַ וַיֹּאמֶר אֲלֵיהֶם אֵת

אֲשֶׁר לְקֵיסָר תְּנוּ לְקֵיסָר וְאֵת אֲשֶׁר לֵאלֹהִים תְּנוּ לֵאלֹהִים

וַיִּתְמְהוּ עָלָיו׃ <strong><span class=c>18</span></strong> וַיָּבֹאוּ אֵלָיו מִן־הַצְדּוּקִים

הָאֹמְרִים אֵין תְּחִיַּת הַמֵּתִים וַיִּשְׁאָלֻהוּ לֵאמֹר׃ <strong><span class=c>19</span></strong>

רַבִּי משֶׁה כָּתַב לָנוּ כִּי יָמוּת אֲחִי־אִישׁ וְהִנִּיחַ אִשָּׁה וּבָנִים

אֵין לוֹ וְלָקַח אָחִיו אֶת־אִשְׁתּוֹ וְהֵקִים זֶרַע לְאָחִיו׃ <strong><span class=c>20</span></strong>

וְהִנֵּה שִׁבְעָה אַחִים וַיִּקַּח הָרִאשׁוֹן אִשָּׁה וַיָּמָת וְלֹא־הִשְׁאִיר

אַחֲרָיו זָרַע׃ <strong><span class=c>21</span></strong> וַיִּקַּח אֹתָהּ הַשֵּׁנִי וַיָּמָת

וְלֹא־הִנִּיחַ זָרַע וְכֵן גַּם הַשְּׁלִישִׁי׃ <strong><span class=c>22</span></strong>

וַיִּקָּחוּהָ כָּל־הַשִּׁבְעָה וְלֹא־הִשְׁאִירוּ אַחֲרֵיהֶם זָרַע וְאַחֲרֹנָה

לְכֻלָּם מֵתָה גַּם הָאִשָּׁה׃ <strong><span class=c>23</span></strong> וְעַתָּה בִּתְחִיַּת הַמֵּתִים

כְּשֶׁיָּקוּמוּ לְמִי מֵהֶם תִּהְיֶה לְאִשָּׁה כִּי לַשִּׁבְעָה הָיְתָה

לְאִשָּׁה׃ <strong><span class=c>24</span></strong> וַיֹּאמֶר יֵשׁוּעַ אֲלֵיהֶם הֲלֹא טֹעִים אַתֶּם

בַּאֲשֶׁר לֹא יְדַעְתֶּם אֶת־הַכְּתוּבִים וְלֹא אֶת־גְּבוּרַת הָאֱלֹהִים׃ <strong><span class=c>25</span></strong>

כִּי בְּעֵת קוּמָם מִן־הַמֵּתִים לֹא יִשְׂאוּ נָשִׁים וְלֹא תִּנָּשֶׂאנָה

כִּי־יִהְיוּ כְּמַלְאֲכֵי הַשָּׁמָיִם׃ <strong><span class=c>26</span></strong> וְעַל־דְּבַר

הַמֵּתִים שֶׁיָּקוּמוּ הֲלֹא קְרָאתֶם בְּסֵפֶר משֶׁה בַּסְּנֶה אֶת

אֲשֶׁר־דִּבֶּר אֵלָיו הָאֱלֹהִים לֵאמֹר אָנֹכִי אֱלֹהֵי אַבְרָהָם וֵאלֹהֵי

יִצְחָק וֵאלֹהֵי יַעֲקֹב׃ <strong><span class=c>27</span></strong> הָאֱלֹהִים אֵינֶנּוּ אֱלֹהֵי

הַמֵּתִים כִּי אִם־אֱלֹהֵי הַחַיִּים לָכֵן טוֹעִים אַתֶּם הַרְבֵּה׃ <strong><span class=c>28</span></strong>

וְאֶחָד מִן־הַסּוֹפְרִים שָׁמַע אֹתָם מִתְוַכְּחִים וַיִּקְרַב אֲלֵיהֶם

וַיַּרְא כִּי הֵיטֵב הֱשִׁיבָם וַיִּשְׁאָלֵהוּ מַה־הִיא הָרִאשֹׁנָה לְכָל־הַמִּצְוֹת׃
<strong><span class=c>29</span></strong> וַיַּעַן אֹתוֹ יֵשׁוּעַ הָרִאשֹׁנָה לְכָל־הַמִּצְוֹת שְׁמַע

יִשְׂרָאֵל יְהוֹה אֱלֹהֵינוּ יְהוֹה אֶחָד׃ <strong><span class=c>30</span></strong> וְאָהַבְתָּ אֵת

יְהוֹה אֱלֹהֶיךָ בְּכָל־לְבָבְךָ וּבְכָל־נַפְשְׁךָ וּבְכָל־מַדָּעֲךָ

וּבְכָל־מְאֹדֶךָ זֹאת הִיא הַמִּצְוָה הָרִאשֹׁנָה׃ <strong><span class=c>31</span></strong>

וְהַשֵּׁנִית הַדֹּמָה לָהּ וְאָהַבְתָּ לְרֵעֲךָ כָּמוֹךָ וְאֵין מִצְוָה

גְּדוֹלָה מֵאֵלֶּה׃ <strong><span class=c>32</span></strong> וַיֹּאמֶר אֵלָיו הַסּוֹפֵר אָמְנָם

רַבִּי יָפֶה דִבַּרְתָּ כִּי אֱלֹהִים אֶחָד הוּא וְאֵין עוֹד מִלְבַדּוֹ׃ <strong><span class=c>33</span></strong>

וּלְאַהֲבָה אֹתוֹ בְּכָל־לֵבָב וּבְכָל־מֵדָע וּבְכָל־נֶפֶשׁ וּבְכָל־מְאֹד

וּלְאַהֲבָה אֶת־הָרֵעַ כְּנַפְשְׁךָ גְּדוֹלָה הִיא מִכָּל־עֹלוֹת וּזְבָחִים׃ <strong><span class=c>34</span></strong>

וַיַּרְא יֵשׁוּעַ כִּי־עָנָה בְדַעַת וַיֹּאמֶר אֵלָיו לֹא־רָחוֹק אַתָּה

מִמַּלְכוּת הָאֱלֹהִים וְאִישׁ לֹא־עָרַב עוֹד אֶת־לִבּוֹ לִשְׁאֹל אוֹתוֹ שְׁאֵלָה׃
<strong><span class=c>35</span></strong> וְיֵשׁוּעַ מְלַמֵּד בַּמִּקְדָּשׁ וַיַּעַן וַיֹּאמַר אֵיךְ

יֹאמְרוּ הַסּוֹפְרִים כִּי הַמָּשִׁיחַ בֶּן־דָּוִד הוּא׃ <strong><span class=c>36</span></strong>

הֲלֹא דָוִד אָמַר בְּרוּחַ הַקֹּדֶשׁ נְאֻם יְהוֹה לַאֲדֹנִי שֵׁב לִימִינִי

עַד־אָשִׁית אֹיְבֶיךָ הֲדֹם לְרַגְלֶיךָ׃ <strong><span class=c>37</span></strong> הִנֵּה־דָוִד

בְּעַצְמוֹ קֹרֵא־לוֹ אָדוֹן וְאֵיךְ הוּא בְנוֹ וַיֶּאֱהַב רֹב הָעָם לִשְׁמֹעַ

אֹתוֹ׃ <strong><span class=c>38</span></strong> וַיֹּאמֶר אֲלֵיהֶם בְּלַמֵּד אֹתָם הִשָּׁמְרוּ

מִן־הַסּוֹפְרִים הָאֹהֲבִים לְהִתְהַלֵּךְ עֲטוּפֵי טַלִּית וְשֶׁיִּשְׁאֲלוּ

בִשְׁלוֹמָם בַּשְּׁוָקִים׃ <strong><span class=c>39</span></strong> וְלָשֶׁבֶת רִאשֹׁנִים בְּבָתֵי

כְנֵסִיּוֹת וּלְהָסֵב רִאשֹׁנִים בַּסְּעוּדוֹת׃ <strong><span class=c>40</span></strong> הַבֹּלְעִים

אֶת־בָּתֵּי הָאַלְמָנוֹת וּמַאֲרִיכִים בַּתְּפִלָּה לְמַרְאֵה עֵינָיִם הֵמָּה

מִשְׁפָּט גָּדוֹל יֶתֶר מְאֹד יִשָּׁפֵטוּ׃ <strong><span class=c>41</span></strong> וְיֵשׁוּעַ

יָשַׁב מִמּוּל אֲרוֹן הָאוֹצָר וְהוּא רֹאֶה אֶת־הָעָם מְשִׂימִים מָעוֹת

בַּאֲרוֹן הָאוֹצָר וַעֲשִׁירִים רַבִּים נָתְנוּ הַרְבֵּה׃ <strong><span class=c>42</span></strong>

וַתָּבֹא אַלְמָנָה עֲנִיָּה וַתִּתֵּן שְׁתֵּי פְרוּטוֹת אֲשֶׁר הֵן רֶבַע

אִסָּר׃ <strong><span class=c>43</span></strong> וַיִּקְרָא אֶל־תַּלְמִידָיו וַיֹּאמֶר אֲלֵיהֶם

אָמֵן אֹמֵר אֲנִי לָכֶם כִּי הָאַלְמָנָה הָעֲנִיָּה הַזֹּאת נָתְנָה יוֹתֵר

מִכָּל־הַנֹּתְנִים אֶל־אֲרוֹן הָאוֹצָר׃ <strong><span class=c>44</span></strong> כִּי כֻלָּם נָתְנוּ

מִן־הָעֹדֵף שֶׁלָּהֶם וְהִיא מִמַּחְסֹרָהּ נָתְנָה כָּל־אֲשֶׁר־לָהּ אֵת

כָּל־מִחְיָתָהּ׃</p>
<p><strong><span class=g>יג</span></strong>&nbsp;&nbsp; וַיְהִי בְּצֵאתוֹ מִן־הַמִּקְדָּשׁ וַיֹּאמֶר אֵלָיו אֶחָד מִתַּלְמִידָיו רַבִּי

רְאֵה מַה־יָּפוּ הָאֲבָנִים וְהַבִּנְיָנִים הָאֵלֶּה׃ <strong><span class=c>2</span></strong>

וַיַּעַן אֹתוֹ יֵשׁוּעַ וַיֹּאמַר הֲרָאִיתָ אֶת־הַבִּנְיָנִים הַגְּדוֹלִים

הָאֵלֶּה לֹא־תִּשָּׁאֵר אֶבֶן עַל־אֶבֶן אֲשֶׁר לֹא תִתְפָּרָק׃ <strong><span class=c>3</span></strong>

וַיֵּשֶׁב עַל־הַר הַזֵּיתִים מִמּוּל הַמִּקְדָּשׁ וַיִּשְׁאָלֻהוּ פֶטְרוֹס

וְיַעֲקֹב וְיוֹחָנָן וְאַנְדְּרַי וְהֵם לְבַדָּם אִתּוֹ׃ <strong><span class=c>4</span></strong>

אֱמָר־נָא לָנוּ מָתַי תִּהְיֶה־זֹּאת וּמַה־הוּא הָאוֹת בְּבֹא הָעֵת אֲשֶׁר

תֵּעָשֶׂה־בָּהּ כָּל־זֹאת׃ <strong><span class=c>5</span></strong> וַיַּעַן יֵשׁוּעַ וַיְדַבֵּר

אֲלֵיהֶם הִשָּׁמְרוּ לָכֶם פֶּן־יַתְעֶה אֶתְכֶם אִישׁ׃ <strong><span class=c>6</span></strong> כִּי

רַבִּים יָבֹאוּ בִּשְׁמִי לֵאמֹר אֲנִי הוּא וְהִתְעוּ רַבִּים׃ <strong><span class=c>7</span></strong>

וּבְשָׁמְעֲכֶם מִלְחָמוֹת וּשְׁמֻעוֹת מִלְחָמָה אַל־תִּבָּהֵלוּ כִּי־הָיוֹ

תִהְיֶה זֹאת וְעוֹד לֹא בָא הַקֵּץ׃ <strong><span class=c>8</span></strong> כִּי־יָקוּם גּוֹי

עַל־גּוֹי וּמַמְלָכָה עַל־מַמְלָכָה וְהָיָה רַעַשׁ כֹּה וָכֹה וְהָיָה רָעָב

וּמְהוּמָה׃ <strong><span class=c>9</span></strong> אֵלֶּה רֵאשִׁית הַחֲבָלִים וְאַתֶּם הִשָּׁמְרוּ

בְנַפְשֹׁתֵיכֶם כִּי־יִמְסְרוּ אֶתְכֶם לְסַנְהֶדְרִיּוֹת וְהֻכֵּיתֶם בְּבָתֵּי

כְנֵסִיּוֹת וְלִפְנֵי נְגִידִים וּמְלָכִים תּוּבְאוּ לְמַעֲנִי לְעֵדוּת לָהֶם׃ <strong><span class=c>10</span></strong>

וְהַבְּשׂוֹרָה צְרִיכָה לְהִקָּרֵא בָרִאשֹׁנָה לְכָל־הַגּוֹיִם׃ <strong><span class=c>11</span></strong>

וְכַאֲשֶׁר יוֹלִיכוּ וּמָסְרוּ אֶתְכֶם אַל־תִּדְאֲגוּ וְאַל־תְּחַשְּׁבוּ

מַה־תְּדַבֵּרוּ כִּי הַדָּבָר אֲשֶׁר יוּשַׂם בְּפִיכֶם בַּשָּׁעָה הַהִיא אוֹתוֹ

תְדַבֵּרוּ יַעַן אֲשֶׁר לֹא־אַתֶּם הַמְדַבְּרִים כִּי אִם־רוּחַ הַקֹּדֶשׁ׃ <strong><span class=c>12</span></strong>

וְאָח יִמְסֹר אֶת־אָחִיו לַמָּוֶת וְאָב אֶת־בְּנוֹ וְקָמוּ בָנִים בַּאֲבוֹתָם

וְהֵמִיתוּ אוֹתָם׃ <strong><span class=c>13</span></strong> וִהְיִיתֶם שְׂנוּאִים לַכֹּל לְמַעַן

שְׁמִי וְהַמְחַכֶּה עַד־עֵת קֵץ הוּא יִוָּשֵׁעַ׃ <strong><span class=c>14</span></strong> וְכִי

תִרְאוּ אֶת־שִׁקּוּץ מְשֹׁמֵם אֲשֶׁר אָמַר דָּנִיֵּאל הַנָּבִיא עֹמֵד

בַּמָּקוֹם אֲשֶׁר לֹא־לוֹ הַקּוֹרֵא יָבִין אָז נוֹס יָנוּסוּ אַנְשֵׁי יְהוּדָה

אֶל־הֶהָרִים׃ <strong><span class=c>15</span></strong> וַאֲשֶׁר עַל־הַגָּג אַל־יֵרֵד הַבַּיְתָה

וְאַל־יָבֹא בוֹ לָשֵׂאת דָּבָר מִבֵּיתוֹ׃ <strong><span class=c>16</span></strong> וַאֲשֶׁר

בַּשָׂדֶה אַל־יָשֹׁב הַבַּיְתָה לָשֵׂאת מַלְבּוּשׁוֹ׃ <strong><span class=c>17</span></strong>

וְאוֹי לֶהָרוֹת וְלַמֵּינִיקוֹת בַּיָּמִים הָהֵמָּה׃ <strong><span class=c>18</span></strong> אַךְ

הִתְפַּלֲלוּ אֲשֶׁר לֹא־תִהְיֶה מְנוּסַתְכֶם בַּחֹרֶף׃ <strong><span class=c>19</span></strong> כִּי

הַיָּמִים הָהֵם יִהְיוּ עֵת צָרָה אֲשֶׁר לֹא־נִהְיְתָה כָמוֹהָ מֵרֵאשִׁית

הַבְּרִיאָה אֲשֶׁר בָּרָא אֱלֹהִים עַד־עַתָּה וְכָמוֹהָ לֹא־תִהְיֶה עוֹד׃ <strong><span class=c>20</span></strong>

וְלוּלֵי קִצֵּר יְהוָֹה אֶת־הַיָּמִים הָהֵם לֹא־יִוָּשַׁע כָּל־בָּשָׂר אַךְ

לְמַעַן הַבְּחִירִים אֲשֶׁר בָּחַר בָּם קִצֵּר אֶת־הַיָּמִים׃ <strong><span class=c>21</span></strong>

וְאָז אִם־יֹאמַר אֲלֵיכֶם אִישׁ הִנֵּה־פֹה הַמָּשִׁיחַ אוֹ הִנֵּהוּ שָׁם

אַל־תַּאֲמִינוּ׃ <strong><span class=c>22</span></strong> כִּי יָקוּמוּ מְשִׁיחֵי שֶׁקֶר וּנְבִיאֵי

שָׁקֶר וְנָתְנוּ אֹתוֹת וּמוֹפְתִים לְהַתְעוֹת אַף אֶת־הַבְּחִירִים

אִם־יוּכָלוּ׃ <strong><span class=c>23</span></strong> וְאַתֶּם רְאוּ הִנֵּה מֵרֹאשׁ הִגַּדְתִּי

לָכֶם אֶת־כֹּל׃ <strong><span class=c>24</span></strong> וְהָיָה בַּיָּמִים הָהֵם אַחֲרֵי הַצָּרָה

הַהִיא תֶּחְשַׁךְ הַשֶּׁמֶשׁ וְהַיָּרֵחַ לֹא־יַגִּיהַּ אוֹרוֹ׃ <strong><span class=c>25</span></strong>

וְהַכּוֹכָבִים יִפְּלוּ מִן־הַשָּׁמַיִם וַחֲיָלֵי הַשָּׁמַיִם יִתְמוֹטָטוּ׃ <strong><span class=c>26</span></strong>

וְאָז יִרְאוּ אֶת־בֶּן־הָאָדָם בָּא בַעֲנָנִים בִּגְבוּרָה רַבָּה וּבְכָבוֹד׃ <strong><span class=c>27</span></strong>

וְאָז יִשְׁלַח אֶת־מַלְאָכָיו וִיקַבֵּץ אֶת־בְּחִירָיו מֵאַרְבַּע הָרוּחוֹת

מִקְצֵה הָאָרֶץ עַד־קְצֵה הַשָּׁמָיִם׃ <strong><span class=c>28</span></strong> וּמִן־הַתְּאֵנָה

לִמְדוּ־נָא אֶת־מְשַׁל הַדָּבָר כְּשֶׁיִּרְטַב עֲנָפָהּ וּפָרַח עָלֶהָ

יְדַעְתֶּם כִּי קָרוֹב הַקָּיִץ׃ <strong><span class=c>29</span></strong> כֵּן גַּם־אַתֶּם

בִּרְאֹתְכֶם כִּי־הָיוּ אֵלֶּה דְּעוּ כִּי־קָרוֹב הוּא בַּפָּתַח׃ <strong><span class=c>30</span></strong>

אָמֵן אֹמֵר אֲנִי לָכֶם לֹא יַעֲבֹר הַדּוֹר הַזֶּה עַד אֲשֶׁר־יִהְיוּ

כָּל־אֵלֶּה׃ <strong><span class=c>31</span></strong> הַשָּׁמַיִם וְהָאָרֶץ יַעֲבֹרוּ וּדְבָרַי לֹא

יַעֲבֹרוּן׃ <strong><span class=c>32</span></strong> אַךְ עֶת־בּוֹא הַיּוֹם הַהוּא וְהַשָּׁעָה

הַהִיא אֵין אִישׁ יוֹדֵעַ גַּם־לֹא מַלְאֲכֵי הַשָּׁמַיִם גַּם־לֹא הַבֵּן

מִבַּלְעֲדֵי הָאָב׃ <strong><span class=c>33</span></strong> רְאוּ שִׁקְדוּ וְהִתְפַּלֵּלוּ כִּי לֹא

יְדַעְתֶּם מָתַי הָעֵת׃ <strong><span class=c>34</span></strong> וְהָיָה כְּאִישׁ הוֹלֵךְ לַמֶּרְחָק

אֲשֶׁר עָזַב אֶת־בֵּיתוֹ וַיִּתֵּן רָשׁוּת לַעֲבָדָיו וּלְאִישׁ אֶת־מְלַאכְתּוֹ

וְאֶת־הַשׂוֹעֵר צִוָּה לִשְׁקֹד׃ <strong><span class=c>35</span></strong> לָכֵן שִׁקְדוּ כִּי לֹא

יְדַעְתֶּם מָתַי יָבוֹא בַּעַל הַבָּיִת אִם־בָּעֶרֶב אוֹ־בַחֲצוֹת הַלַּיְלָה

אִם־בְּעֵת קְרִיאַת הַתַּרְנְגוֹל אוֹ בַבֹּקֶר׃ <strong><span class=c>36</span></strong> פֶּן־יָבוֹא

פִתְאֹם וּמָצָא אֶתְכֶם יְשֵׁנִים׃ <strong><span class=c>37</span></strong> וְאֵת אֲשֶׁר אָמַרְתִּי

לָכֶם הִנְנִי אֹמֵר לַכֹּל שְׁקֹדוּ׃</p>
<p><strong><span class=g>יד</span></strong>&nbsp;&nbsp; וַיְהִי עוֹד יוֹמַיִם וְחַג הַפֶּסַח וְהַמַּצּוֹת בָּא וַיְבַקְשׁוּ רָאשֵׁי

הַכֹּהֲנִים וְהַסּוֹפְרִים לְתָפְשׂוֹ בְעָרְמָה לַהֲמִיתוֹ׃ <strong><span class=c>2</span></strong>

וַיֹּאמְרוּ לֹא בֶחָג פֶּן־תִּהְיֶה מְהוּמָה בָּעָם׃ <strong><span class=c>3</span></strong> וַיְהִי

בִּהְיוֹתוֹ בְּבֵית־הִינִי בֵּית שִׁמְעוֹן הַמְצֹרָע וַיַּסֵּב אֶל־הַשֻּׁלְחָן

וַתָּבֹא אִשָּׁה וּבְיָדָהּ פַּךְ־מִרְקַחַת נֵרְדְּ זַךְ וְיָקָר מְאֹד

וַתִּשְׁבֹּר אֶת־הַפַּךְ וַתִּצֹּק עַל־רֹאשׁוֹ׃ <strong><span class=c>4</span></strong> וְיֵשׁ

אֲשֶׁר מִתְרָעֲמִים אִישׁ אֶל־רֵעֵהוּ לֵאמֹר עַל־מֶה הָיָה אִבּוּד הַמֶּרְקָחָה

הַזֹּאת׃ <strong><span class=c>5</span></strong> כִּי רְאוּיָה הָיְתָה זֹּאת לְהִמָּכֵר בְּיוֹתֵר

מִשְּׁלשׁ מֵאוֹת דִּינָר וְלָתֵת לָעֲנִיִּים וַיִּגְעֲרוּ בָּהּ׃ <strong><span class=c>6</span></strong>

וַיֹּאמֶר יֵשׁוּעַ הַנִּיחוּ לָהּ לָמָּה תַלְאוּ נַפְשָׁהּ מַעֲשֶׂה טוֹב

עָשְׂתָה עִמָּדִי׃ <strong><span class=c>7</span></strong> כִּי הָעֲנִיִּים תָּמִיד עִמָּכֶם

וּכְשֶׁתִּרְצוּ תּוּכְלוּ לְהֵיטִיב לָהֶם וְאָנֹכִי לֹא־אֶהְיֶה אִתְּכֶם

תָּמִיד׃ <strong><span class=c>8</span></strong> אֵת אֲשֶׁר הָיָה לְאֵל יָדָהּ עָשָׂתָה קִדְּמָה

לָסוּךְ אֶת־גּוּפִי לִקְבוּרָתוֹ׃ <strong><span class=c>9</span></strong> אָמֵן אֹמֵר אֲנִי לָכֶם

כִּי בַּאֲשֶׁר תִּקָּרֵא הַבְּשׂוֹרָה הַזֹּאת אֶל־כָּל־הָעוֹלָם גַּם אֶת־אֲשֶׁר

עָשְׂתָה הִיא יְסֻפַּר לְזִכָּרוֹן לָהּ׃ <strong><span class=c>10</span></strong> וִיהוּדָה

אִישׁ־קְרִיּוֹת אֶחָד מִשְּׁנֵים הָעָשָׂר הָלַךְ אֶל־רָאשֵׁי הַכֹּהֲנִים

לִמְסֹר אוֹתוֹ אֲלֵיהֶם׃ <strong><span class=c>11</span></strong> וְהֵם כְּשָׁמְעָם שָׂמְחוּ וַיֹּאמְרוּ

לָתֶת־לוֹ כָסֶף וַיְבַקֵּשׁ תֹּאֲנָה לְמָסְרוֹ׃ <strong><span class=c>12</span></strong> וַיְהִי

בְּחַג הַמַּצּוֹת בַּיּוֹם הָרִאשׁוֹן אֲשֶׁר יִזָּבַח הַפֶּסַח וַיֹּאמְרוּ

אֵלָיו תַּלְמִידָיו אֵיפֹה תַחְפֹּץ לֶאֱכֹל אֶת־הַפֶּסַח וְנֵלְכָה וְנָכִין׃ <strong><span class=c>13</span></strong>

וַיִּשְׁלַח שְׁנַיִם מִתַּלְמִידָיו וַיֹּאמֶר אֲלֵיהֶם לְכוּ הָעִירָה וּפָגַע

אֶתְכֶם אִישׁ נֹשֵׂא צַפַּחַת מָיִם לְכוּ אַחֲרָיו׃ <strong><span class=c>14</span></strong>

וּבַאֲשֶׁר יָבוֹא שָׁמָּה אִמְרוּ לְבַעַל הַבָּיִת כֹּה אָמַר הָרַב אַיֵּה

הַמָּלוֹן אֲשֶׁר אֹכַל שָׁם אֶת־הַפֶּסַח עִם־תַּלְמִידָי׃ <strong><span class=c>15</span></strong>

וְהוּא יַרְאֶה אֶתְכֶם עֲלִיָּה גְדוֹלָה מֻצָּעָה וּמוּכָנָה וְשָׁם הָכִינוּ

לָנוּ׃ <strong><span class=c>16</span></strong> וַיֵּצְאוּ תַלְמִידָיו וַיָּבֹאוּ הָעִירָה

וַיִּמְצְאוּ כַּאֲשֶׁר אָמַר לָהֶם וַיָּכִינוּ אֶת־הַפָּסַח׃ <strong><span class=c>17</span></strong>

וַיְהִי בָּעָרֶב וַיָּבֹא עִם־שְׁנֵים הֶעָשָׂר׃ <strong><span class=c>18</span></strong>

וַיַּסֵּבּוּ וַיֹּאכֵלוּ וַיֹּאמֶר יֵשׁוּעַ אָמֵן אֹמֵר אֲנִי לָכֶם אֶחָד

מִכֶּם יִמְסְרֵנִי וְהוּא אֹכֵל אִתִּי׃ <strong><span class=c>19</span></strong> וַיָּחֵלּוּ

לְהִתְעַצֵּב וַיֹּאמְרוּ אֵלָיו זֶה אַחַר זֶה הֲכִי אֲנִי הוּא׃ <strong><span class=c>20</span></strong>

וַיַּעַן וַיֹּאמֶר אֲלֵיהֶם אֶחָד מִשְּׁנֵים הֶעָשָׂר הוּא הַטֹּבֵל עִמִּי

בַּקְּעָרָה׃ <strong><span class=c>21</span></strong> הֵן בֶּן־הָאָדָם הָלֹךְ יֵלֵךְ כַּכָּתוּב

עָלָיו אֲבָל אוֹי לָאִישׁ הַהוּא אֲשֶׁר עַל־יָדוֹ יִמָּסֵר בֶּן־הָאָדָם טוֹב

לָאִישׁ הַהוּא שֶׁלּא נוֹלָד׃ <strong><span class=c>22</span></strong> וַיְהִי בְאָכְלָם וַיִּקַּח

יֵשׁוּעַ לֶחֶם וַיְבָרֶךְ וַיִּבְצַע וַיִּתֵּן לָהֶם וַיֹּאמַר קְחוּ אִכְלוּ

זֶה הוּא גּוּפִי׃ <strong><span class=c>23</span></strong> וַיִּקַּח אֶת־הַכּוֹס וַיְבָרֶךְ

וַיִּתֵּן לָהֶם וַיִּשְׁתּוּ מִמֶּנָּה כֻּלָּם׃ <strong><span class=c>24</span></strong> וַיֹּאמֶר

לָהֶם זֶה דָמִי דַּם־הַבְּרִית הָחֲדָשָׁה הַנִּשְׁפָּךְ בְּעַד רַבִּים׃ <strong><span class=c>25</span></strong>

אָמֵן אֹמֵר אֲנִי לָכֶם שָׁתֹה לֹא־אֶשְׁתֶּה עוֹד מִפְּרִי הַגֶּפֶן עַד־הַיּוֹם

הַהוּא אֲשֶׁר אֶשְׁתֶּה אֹתוֹ חָדָשׁ בְּמַלְכוּת הָאֱלֹהִים׃ <strong><span class=c>26</span></strong>

וְאַחֲרֵי קָרְאָם אֶת־הַהַלֵּל וַיֵּצְאוּ אֶל־הַר הַזֵּיתִים׃ <strong><span class=c>27</span></strong>

וַיֹּאמֶר אֲלֵיהֶם יֵשׁוּעַ אַתֶּם כֻּלְּכֶם תִּכָּשְׁלוּ בִי בַּלַּיְלָה

הַזֶּה כִּי כָתוּב אַכֶּה אֶת־הָרֹעֶה וּתְפוּצֶיןָ הַצֹּאן׃ <strong><span class=c>28</span></strong>

אַךְ אַחֲרֵי קוּמִי מִן־הַמֵּתִים אֵלֵךְ לִפְנֵיכֶם הַגָּלִילָה׃ <strong><span class=c>29</span></strong>

וַיֹּאמֶר אֵלָיו פֶּטְרוֹס גַּם אִם־יִכָּשְׁלוּ כֻלָּם אֲנִי לֹא אֶכָּשֵׁל׃ <strong><span class=c>30</span></strong>

וַיֹּאמֶר אֵלָיו יֵשׁוּעַ אָמֵן אֹמֵר אֲנִי לְךָ כִּי הַיּוֹם בַּלַּיְלָה הַזֶּה

בְּטֶרֶם יִקְרָא הַתַּרְנְגוֹל פַּעֲמָיִם אַתָּה תְכַחֶשׁ־בִּי שָׁלשׁ

פְּעָמִים׃ <strong><span class=c>31</span></strong> וְהוּא הִתְאַמֵּץ וַיּוֹסֶף לְדַבֵּר וַיֹּאמֶר

גַּם כִּי־יִהְיֶה עָלַי לָמוּת אִתְּךָ כַּחֵשׁ לֹא־אֲכַחֵשׁ בָּךְ וְכֵן אָמְרוּ

גַּם־כֻּלָּם׃ <strong><span class=c>32</span></strong> וַיָּבֹאוּ אֶל־חָצֵר אַחַת וּשְׁמָהּ

גַּת־שְׁמָנֵי וַיֹּאמֶר אֶל־תַּלְמִידָיו שְׁבוּ־לָכֶם פֹּה עַד אֲשֶׁר

אֶתְפַּלָּל׃ <strong><span class=c>33</span></strong> וַיִּקַּח אִתּוֹ אֶת־פֶּטְרוֹס וְאֶת־יַעֲקֹב

וְאֶת־יוֹחָנָן וַיָּחֶל לְהִשְׁתּוֹמֵם וְלָמוּג׃ <strong><span class=c>34</span></strong> וַיֹּאמֶר

אֲלֵיהֶם נַפְשִׁי מָרָה־לִי עַד־מָוֶת עִמְדוּ־פֹה וּשְׁקֹדוּ׃ <strong><span class=c>35</span></strong>

וַיַּעֲבֹר מְעַט מִשָּׁם וָהָלְאָה וַיִּפֹּל אַרְצָה וַיִּתְפַּלֵּל אֲשֶׁר

אִם־יוּכַל הֱיוֹת תַּעֲבֹר מֵעָלָיו הַשָּׁעָה הַזֹּאת׃ <strong><span class=c>36</span></strong>

וַיֹּאמַר אַבָּא אָבִי כֹּל תּוּכַל הַעֲבֶר־נָא מֵעָלַי אֶת־הַכּוֹס הַזֹּאת

אַךְ־לֹא אֶת־אֲשֶׁר אֲנִי רוֹצֶה כִּי אִם־אֵת אֲשֶׁר־אָתָּה׃ <strong><span class=c>37</span></strong>

וַיָּבֹא וַיִּמְצָאֵם יְשֵׁנִים וַיֹּאמֶר אֶל־פֶּטְרוֹס שִׁמְעוֹן הֲתִישַׁן

הֲכִי־לֹא יָכֹלְתָּ לִשְׁקֹד שָׁעָה אֶחָת׃ <strong><span class=c>38</span></strong> שִׁקְדוּ

וְהִתְפַּלֲּלוּ פֶּן־תָּבֹאוּ לִידֵי נִסָּיוֹן הֵן הָרוּחַ הִיא חֲפֵצָה

וְהַבָּשָׂר רָפֶה׃ <strong><span class=c>39</span></strong> וַיֹּסֶף לָסוּר וַיִּתְפַּלֵּל

בְּאָמְרוֹ עוֹד־הַפַּעַם כַּדְּבָרִים הָהֵמָּה׃ <strong><span class=c>40</span></strong> וַיָּשָׁב

וַיִּמְצָאֵם שֵׁנִית יְשֵׁנִים כִּי עֵינֵיהֶם כְּבֵדוֹת וְלֹא יָדְעוּ

מַה־יַּעֲנֻהוּ׃ <strong><span class=c>41</span></strong> וַיָּבֹא פַּעַם שְׁלִישִׁית וַיֹּאמֶר

אֲלֵיהֶם נוּמוּ עוֹד וְנוּחוּ רַב־לִי כִּי־בָאָה הַשָּׁעָה הִנֵּה בֶן־הָאָדָם

נִמְסָר בִּידֵי חַטָּאִים׃ <strong><span class=c>42</span></strong> קוּמוּ וְנֵלֵכָה הִנֵּה

הַמּוֹסֵר אוֹתִי קָרֵב׃ <strong><span class=c>43</span></strong> עוֹדֶנּוּ מְדַבֵּר וִיהוּדָה בָא

וְהוּא אֶחָד מִשְּׁנֵים הֶעָשָׂר וְעִמּוֹ הָמוֹן רַב בַּחֲרָבוֹת וּבְמַקְלוֹת

מֵאֵת רָאשֵׁי הַכֹּהֲנִים וְהַסּוֹפְרִים וְהַזְּקֵנִים׃ <strong><span class=c>44</span></strong>

וְהַמּוֹסֵר אֹתוֹ נָתַן לָהֶם אוֹת לֵאמֹר הָאִישׁ אֲשֶׁר אֶשָּׁקֵהוּ זֶה הוּא

תִּפְשׂוּ אֹתוֹ וְהוֹלִיכֻהוּ אַל־יִמָּלֵט׃ <strong><span class=c>45</span></strong> הוּא בָא וְהוּא

נִגַּשׁ אֵלָיו וַיֹּאמֶר רַבִּי רַבִּי וַיְנַשֶּׁק־לוֹ׃ <strong><span class=c>46</span></strong>

וַיִּשְׁלְחוּ־בוֹ אֶת־יְדֵיהֶם וַיִּתְפְּשֻׂהוּ׃ <strong><span class=c>47</span></strong> וְאֶחָד

מִן־הָעֹמְדִים אֶצְלוֹ שָׁלַף אֶת־חַרְבּוֹ וַיַּךְ אֶת־עֶבֶד הַכֹּהֵן הַגָּדוֹל

וַיְקַצֵּץ אֶת־אָזְנוֹ׃ <strong><span class=c>48</span></strong> וַיַּעַן יֵשׁוּעַ וַיֹּאמֶר

אֲלֵיהֶם כְּצֵאת עַל־פָּרִיץ יְצָאתֶם עָלַי בַּחֲרָבוֹת וּבְמַקְלוֹת

לְתָפְשֵׂנִי׃ <strong><span class=c>49</span></strong> וַאֲנִי יוֹם יוֹם הָיִיתִי אֶצְלְכֶם מְלַמֵּד

בַּמִּקְדָּשׁ וְלֹא הֶחֱזַקְתֶּם בִּי אֲבָל לְמַעַן מְלֹאת דִּבְרֵי

הַכְּתוּבִים׃ <strong><span class=c>50</span></strong> וַיַּעַזְבוּ אֹתוֹ כֻּלָּם וַיָּנוּסוּ׃ <strong><span class=c>51</span></strong>

וְנַעַר אֶחָד הָלַךְ אַחֲרָיו מְעֻטָּף בְּסָדִין לְכַסּוֹת אֶת־עֶרְוָתוֹ וַיֹּאחֲזֻהוּ

הַנְּעָרִים׃ <strong><span class=c>52</span></strong> וַיַּעֲזֹב אֶת־הַסָּדִין בְּיָדָם וַיָּנָס

מִפְּנֵיהֶם עָרֹם׃ <strong><span class=c>53</span></strong> וַיּוֹלִיכוּ אֶת־יֵשׁוּעַ אֶל־הַכֹּהֵן

הַגָּדוֹל וַיִּקָּהֲלוּ אֵלָיו כָּל־רָאשֵׁי הַכֹּהֲנִים וְהַזְּקֵנִים

וְהַסּוֹפְרִים׃ <strong><span class=c>54</span></strong> וּפֶטְרוֹס הָלַךְ אַחֲרָיו מֵרָחוֹק עַד־לַחֲצַר

הַכֹּהֵן הַגָּדוֹל פְּנִימָה וַיֵּשֶׁב שָׁם עִם־הַמְּשָׁרֲתִים וַיִּתְחַמֵּם

נֶגֶד הָאוּר׃ <strong><span class=c>55</span></strong> וְרָאשֵׁי הַכֹּהֲנִים וְכָל־הַסַּנְהֶדְרִין

בִּקְשׁוּ עֵדוּת עַל־יֵשׁוּעַ לַהֲמִיתוֹ וְלֹא מָצָאוּ׃ <strong><span class=c>56</span></strong>

כִּי רַבִּים עָנוּ בוֹ עֵדוּת שָׁקֶר אֲבָל לֹא הָיוּ דִּבְרֵיהֶם מְכֻוָּנִים׃ <strong><span class=c>57</span></strong>

וַיָּקוּמוּ אֲנָשִׁים וַיַּעֲנוּ בוֹ עֵדוּת שָׁקֶר לֵאמֹר׃ <strong><span class=c>58</span></strong>

שָׁמַעְנוּ אֹתוֹ אֹמֵר אֲנִי אֶהֱרֹס אֶת־הַהֵיכָל הַזֶּה מַעֲשֵׂה יְדֵי אָדָם

וְלִשְׁלשֶׁת יָמִים אֶבְנֶה הֵיכָל אַחֵר אֲשֶׁר אֵינֶנּוּ מַעֲשֵׂה יְדֵי אָדָם׃
<strong><span class=c>59</span></strong> וְגַם־בָּזֹאת לֹא הָיְתָה עֵדוּתָם מְכֻוָּנֶת׃ <strong><span class=c>60</span></strong>

וַיָּקָם הַכֹּהֵן הַגָּדוֹל וַיַּעֲמֹד בַּתָּוֶךְ וַיִּשְׁאַל אֶת־יֵשׁוּעַ

לֵאמֹר הָאֵינְךָ מֵשִׁיב דָּבָר מַה־זֶּה אֵלֶּה עֹנִים בָּךְ׃ <strong><span class=c>61</span></strong>

וְהוּא הֶחֱרִישׁ וְלֹא הֵשִׁיב דָּבָר וַיּוֹסֶף עוֹד הַכֹּהֵן הַגָּדוֹל

לִשְׁאֹל אֹתוֹ וַיֹּאמֶר אֵלָיו הַאַתָּה הוּא הַמָּשִׁיחַ בֶּן־הַמְבֹרָךְ׃ <strong><span class=c>62</span></strong>

וַיֹּאמֶר יֵשׁוּעַ אֲנִי הוּא וְאַתֶּם תִּרְאוּ אֶת־בֶּן־הָאָדָם יוֹשֵׁב

לִימִין הַגְּבוּרָה וּבָא עִם־עַנֲנֵי הַשָּׁמָיִם׃ <strong><span class=c>63</span></strong>

וַיִּקְרַע הַכֹּהֵן הַגָּדוֹל אֶת־בְּגָדָיו וַיֹּאמַר מַה־לָּנוּ עוֹד לְבַקֵּשׁ

עֵדִים׃ <strong><span class=c>64</span></strong> הִנֵּה שְׁמַעְתֶּם אֶת־הַגִּדּוּף מַה־דַּעְתְּכֶם

וַיַּרְשִׁיעֻהוּ כֻלָּם כִּי־חַיַּב מִיתָה הוּא׃ <strong><span class=c>65</span></strong>

וַיָּחֵלּוּ מֵהֶם לָרֹק בּוֹ וַיְחַפּוּ אֶת־פָּנָיו וַיַּכֻּהוּ בְאֶגְרֹף

וַיֹּאמְרוּ אֵלָיו הִנָּבֵא וְהַמְשָׁרֲתִים אֲחָזֻהוּ בְּמַכּוֹת עַל־הַלֶּחִי׃ <strong><span class=c>66</span></strong>

וַיְהִי בִּהְיוֹת פֶּטְרוֹס בְּתַחְתִּית הֶחָצֵר וַתָּבֹא אַחַת מִשִּׁפְחוֹת

הַכֹּהֵן הַגָּדוֹל׃ <strong><span class=c>67</span></strong> וַתֵּרֶא אֶת־פֶּטְרוֹס כִּי מִתְחַמֵּם הוּא

וַתַּבֶּט־בּוֹ וַתֹּאמַר גַּם־אַתָּה הָיִיתָ עִם־הַנָּצְרִי יֵשׁוּעַ׃ <strong><span class=c>68</span></strong>

וַיְכַחֵשׁ וַיֹּאמֶר לֹא אֵדַע וְלֹא אָבִין מָה אַתְּ אֹמָרֶת וַיֵּצֵא הַחוּצָה

אֶל־הָאוּלָם וַיִּקְרָא הַתַּרְנְגֹל׃ <strong><span class=c>69</span></strong> וַתִּרְאֵהוּ

הַשִּׁפְחָה וַתֹּאמֶר עוֹד אֶל־הָעֹמְדִים שָׁם זֶה הוּא אֶחָד מֵהֶם וַיְכַחֵשׁ

פַּעַם שֵׁנִית׃ <strong><span class=c>70</span></strong> וּמְעַט אַחֲרֵי־כֵן גַּם־הָעֹמְדִים שָׁם

אָמְרוּ אֶל־פֶּטְרוֹס אָמְנָם אַתָּה אֶחָד מֵהֶם כִּי אַף־גְּלִילִי אַתָּה

וּלְשׁוֹנְךָ כִּלְשׁוֹנָם׃ <strong><span class=c>71</span></strong> וַיָּחֶל לְהַחֲרִים אֶת־נַפְשׁוֹ

וּלְהִשָּׁבֵעַ לֵאמֹר לֹא יָדַעְתִּי אֶת־הָאִישׁ הַזֶּה אֲשֶׁר דִּבַּרְתֶּם׃ <strong><span class=c>72</span></strong>

וְהַתַּרְנְגֹל קָרָא פַּעַם שֵׁנִית וַיִּזְכֹּר פֶּטְרוֹס אֶת־הַדָּבָר אֲשֶׁר

אָמַר־לוֹ יֵשׁוּעַ בְּטֶרֶם יִקְרָא הַתַּרְנְגֹל פַּעֲמַיִם תְּכַחֵשׁ בִּי

שָׁלשׁ פְּעָמִים וַיָּשֶׂם עַל־לִבּוֹ וַיֵּבְְֲ׃</p>
<p><strong><span class=g>טו</span></strong>&nbsp;&nbsp; וַיְהִי לִפְנוֹת הַבֹּקֶר וַיְמַהֲרוּ רָאשֵׁי הַכֹּהֲנִים וְעִמָּהֶם

הַזְּקֵנִים וְהַסּוֹפְרִים וְכָל־הַסַּנְהֶדְרִין לְהִוָּעֵץ וַיַּאַסְרוּ

אֶת־יֵשׁוּעַ וַיּוֹלִיכֻהוּ מִשָּׁם וַיִּמְסְרֻהוּ אֶל־פִּילָטוֹס׃ <strong><span class=c>2</span></strong>

וַיִּשְׁאַל אוֹתוֹ פִּילָטוֹס הַאַתָּה מֶלֶךְ הַיְּהוּדִים וַיַּעַן וַיֹּאמֶר

אֵלָיו אַתָּה אָמָרְתָּ׃ <strong><span class=c>3</span></strong> וְרָאשֵׁי הַכֹּהֲנִים הִרְבּוּ

לְשִׂטְנוֹ׃ <strong><span class=c>4</span></strong> וַיּוֹסֶף פִּילָטוֹס וַיִּשְׁאָלֵהוּ לֵאמֹר

הָאֵינְךָ מֵשִׁיב דָּבָר רְאֵה כַּמָּה הֵם עָנוּ בָךְ׃ <strong><span class=c>5</span></strong>

וְיֵשׁוּעַ לֹא־הֵשִׁיב עוֹד אַף־דָּבָר אֶחָד וַיִּתְמַהּ פִּילָטוֹס׃ <strong><span class=c>6</span></strong>

וּמִדֵּי חַג בְּחַגּוֹ הָיָה פּוֹטֵר לָהֶם אָסִיר אֶחָד אֵת אֲשֶׁר יְבַקֵּשׁוּ׃
<strong><span class=c>7</span></strong> וַיְהִי אִישׁ הַנִּקְרָא בְשֵׁם בַּר־אַבָּא אָסוּר

עִם־הַמּוֹרְדִים אֲשֶׁר רָצְחוּ רֶצַח בְּעֵת הַמָּרֶד׃ <strong><span class=c>8</span></strong>

וַיַּעַל הֶהָמוֹן וַיָּחֵלּוּ לְבַקֵּשׁ שֶׁיַּעֲשֶׂה לָהֶם כְּפַעַם בְּפָעַם׃ <strong><span class=c>9</span></strong>

וַיַּעַן אֹתָם פִּילָטוֹס וַיֹּאמַר רְצוֹנְכֶם שֶׁאַתִּיר לָכֶם אֶת־מֶלֶךְ

הַיְּהוּדִים׃ <strong><span class=c>10</span></strong> כִּי יָדַע אֲשֶׁר רַק־מִקִּנְאָה מְסָרוּהוּ

רָאשֵׁי הַכֹּהֲנִים׃ <strong><span class=c>11</span></strong> וְרָאשֵׁי הַכֹּהֲנִים הֵסִיתוּ

אֶת־הֶהָמוֹן לְבִלְתִּי הַתִּיר לָהֶם כִּי אִם־בַּר־אַבָּא׃ <strong><span class=c>12</span></strong>

וַיֹּסֶף פִּילָטוֹס וַיַּעַן וַיֹּאמֶר לָהֶם וּמָה־אֵפוֹא רְצוֹנְכֶם

שֶׁאֶעֱשֶׂה לַאֲשֶׁר אַתֶּם קֹרְאִים מֶלֶךְ הַיְּהוּדִים׃ <strong><span class=c>13</span></strong>

וַיִּקְרְאוּ עוֹד הַצְלֵב אֹתוֹ׃ <strong><span class=c>14</span></strong> וַיֹּאמֶר אֲלֵיהֶם

פִּילָטוֹס מָה־אֵפוֹא רָעָה עָשָׂה וְהֵם הִרְבּוּ־עוֹד לִקְרֹא הַצְלֵב אֹתוֹ׃ <strong><span class=c>15</span></strong>

וַיּוֹאֶל פִּילָטוֹס לַעֲשׂוֹת כִּרְצוֹן הָעָם וַיַּתֵּר לָהֶם אֵת בַּר־אַבָּא

וְאֵת יֵשׁוּעַ הִכָּה בַשׂוֹטִים וַיִּמְסֹר אוֹתוֹ לְהִצָּלֵב׃ <strong><span class=c>16</span></strong>

וַיּוֹלִיכֻהוּ אַנְשֵׁי הַצָּבָא אֶל־תּוֹךְ הֶחָצֵר הוּא בֵּית הַמִּשְׁפָּט

וַיַּזְעִיקוּ אֶת־כָּל־הַגְּדוּד׃ <strong><span class=c>17</span></strong> וַיַּלְבִּישֻׁהוּ

אַרְגָּמָן וַיְשָׂרֲגוּ עֲטֶרֶת קֹצִים וַיְעַטְּרֻהוּ׃ <strong><span class=c>18</span></strong>

וַיָּחֵלּוּ לְבָרֲכוֹ לֵאמֹר שָׁלוֹם לְךָ מֶלֶךְ הַיְּהוּדִים׃ <strong><span class=c>19</span></strong>

וַיַּכּוּ עַל־רֹאשׁוֹ בְּקָנֶה וַיָּרֹקּוּ בוֹ וַיִּכְרְעוּ עַל־בִּרְכֵיהֶם

וַיִּשְׁתַּחֲווּ לוֹ׃ <strong><span class=c>20</span></strong> וְאַחֲרֵי הִתְלוֹצֲצָם בּוֹ

הִפְשִׁיטוּ אוֹתוֹ אֶת־הָאַרְגָּמָן וַיַּלְבִּישֻׁהוּ אֶת־בְּגָדָיו

וַיּוֹצִיאֻהוּ לִצְלֹב אֹתוֹ׃ <strong><span class=c>21</span></strong> וְאִישׁ אֶחָד עָבַר וְהוּא

בָא מִן־הַשָׂדֶה וּשְׁמוֹ שִׁמְעוֹן הַקּוּרִינִי אֲבִי אֲלֶכְסַנְדְּרוֹס

וְרוּפוֹס וַיֶּאֶנְסוּ אֹתוֹ לָשֵׂאת אֶת־צְלוּבוֹ׃ <strong><span class=c>22</span></strong>

וַיְבִיאֻהוּ אֶל־גָּלְגָּלְתָּא הַמָּקוֹם הוּא מְקוֹם הַגֻּלְגֹּלֶת׃ <strong><span class=c>23</span></strong>

וַיִּתְּנוּ־לוֹ לִשְׁתּוֹת יַיִן מָסוּךְ בְּמֹר וְהוּא לֹא לָקָח׃ <strong><span class=c>24</span></strong>

וַיְהִי כַּאֲשֶׁר צָלְבוּ אוֹתוֹ וַיְחַלְּקוּ בְגָדָיו לָהֶם וַיַּפִּילוּ

עֲלֵיהֶם גּוֹרָל מַה־יִּקַּח אִישׁ אִישׁ׃ <strong><span class=c>25</span></strong> וַתְּהִי

הַשָּׁעָה הַשְּׁלִישִׁית וַיִּצְלְבֻהוּ׃ <strong><span class=c>26</span></strong> וּמִכְתַּב

דְּבַר־אַשְׁמָתוֹ כָּתוּב לְמַעְלָה מֶלֶךְ הַיְּהוּדִים׃ <strong><span class=c>27</span></strong>

וַיִּצְלְבוּ אִתּוֹ שְׁנֵי פָרִיצִים אֶחָד לִימִינוֹ וְאֶחָד לִשְׂמֹאלוֹ׃ <strong><span class=c>28</span></strong>

וַיִּמָּלֵא הַכָּתוּב הָאֹמֵר וְאֶת־פּשְׁעִים נִמְנָה׃ <strong><span class=c>29</span></strong>

וְהָעֹבְרִים גִּדְּפוּ אוֹתוֹ וַיָּנִיעוּ רֹאשָׁם וַיֹּאמְרוּ הֶאָח אַתָּה

הַהוֹרֵס אֶת־הַהֵיכָל וּבוֹנֶה אוֹתוֹ בִּשְׁלשֶׁת יָמִים׃ <strong><span class=c>30</span></strong>

הוֹשַׁע אֶת־עַצְמֶךָ וּרְדָה מִן־הַצְּלוּב׃ <strong><span class=c>31</span></strong> וְכֵן

גַּם־רָאשֵׁי הַכֹּהֲנִים עִם־הַסּוֹפְרִים הִתְלוֹצְצוּ אִישׁ אֶל־רֵעֵהוּ

וַיֹּאמְרוּ אֶת־אֲחֵרִים הוֹשִׁיעַ וְאֶת־עַצְמוֹ לֹא יוּכַל לְהוֹשִׁיעַ׃ <strong><span class=c>32</span></strong>

הַמָּשִׁיחַ מֶלֶךְ יִשְׂרָאֵל יֵרֵד עַתָּה מִן־הַצְּלוּב לְמַעַן נִרְאֶה

וְנַאֲמִין וְגַם־הַנִּצְלָבִים אִתּוֹ חֵרְפוּהוּ׃ <strong><span class=c>33</span></strong>

וּבִהְיוֹת הַשָּׁעָה הַשִּׁשִּׁית הָיָה חשֶׁךְ עַל־כָּל־הָאָרֶץ עַד הַשָּׁעָה

הַתְּשִׁיעִית׃ <strong><span class=c>34</span></strong> וּבַשָּׁעָה הַתְּשִׁיעִית וַיִּזְעַק

יֵשׁוּעַ בְּקוֹל גָּדוֹל אֱלָהִי אֱלָהִי לְמָה שְׁבַקְתַּנִי וּפֵרוּשׁוֹ אֵלִי

אֵלִי לָמָה עֲזַבְתָּנִי׃ <strong><span class=c>35</span></strong> וַיִּשְׁמְעוּ אֲנָשִׁים מִן

הָעֹמְדִים שָׁם וַיֹּאמְרוּ הִנֵּה אֶל־אֵלִיָּהוּ הוּא קוֹרֵא׃ <strong><span class=c>36</span></strong>

וַיָּרָץ אֶחָד מֵהֶם וַיְמַלֵּא סְפוֹג חֹמֶץ וַיָּשֶׂם עַל־קָנֶה וַיַּשְׁקֵהוּ

וַיֹּאמֶר הַנִּיחוּ וְנִרְאֶה אִם־יָבֹא אֵלִיָּהוּ לְהוֹרִידוֹ׃ <strong><span class=c>37</span></strong>

וְיֵשׁוּעַ נָתַן קוֹל גָּדוֹל וַיִּפַּח אֶת־נַפְשׁוֹ׃ <strong><span class=c>38</span></strong>

וּפָרֹכֶת הַהֵיכָל נִקְרְעָה לִשְׁנַיִם קְרָעִים מִלְּמַעְלָה לְמָטָּה׃ <strong><span class=c>39</span></strong>

וַיַּרְא שַׂר הַמֵּאָה הָעֹמֵד מִנֶּגֶד כִּי בְּזַעֲקוֹ כָכָה יָצְאָה נַפְשׁוֹ

וַיֹּאמַר אָכֵן הָאִישׁ הַזֶּה הָיָה בֶן־הָאֱלֹהִים׃ <strong><span class=c>40</span></strong>

וְגַם־נָשִׁים הָיוּ שָׁם צֹפוֹת מֵרָחוֹק וּבְתוֹכָן גַּם־מִרְיָם הַמַּגְדָּלִית

וּמִרְיָם אִמּוֹ שֶׁל־יַעֲקֹב הַצָּעִיר וְשֶׁל־יוֹסֵי וּשְׁלֹמִית׃ <strong><span class=c>41</span></strong>

אֲשֶׁר בִּהְיוֹתוֹ בַגָּלִיל גַּם־הָלְכוּ אַחֲרָיו וְגַם שֵׁרְתֻהוּ וַאֲחֵרוֹת

רַבּוֹת אֲשֶׁר־עָלוּ אִתּוֹ יְרוּשָׁלָיִם׃ <strong><span class=c>42</span></strong> וְעֵת הָעֶרֶב

הִגִּיעַ וּמִפְּנֵי אֲשֶׁר עֶרֶב שַׁבָּת הָיָה הוּא הַיּוֹם שֶׁלִּפְנֵי

הַשַּׁבָּת׃ <strong><span class=c>43</span></strong> וַיָּבֹא יוֹסֵף הָרָמָתִי יוֹעֵץ נִכְבָּד

אֲשֶׁר הָיָה מְחַכֶּה גַם־הוּא לְמַלְכוּת הָאֱלֹהִים וַיִּתְחַזֵּק וַיָּבֹא

אֶל־פִּילָטוֹס וַיִּשְׁאַל אֶת־גּוּפַת יֵשׁוּעַ׃ <strong><span class=c>44</span></strong>

וַיִּתְמַהּ פִּילָטוֹס עַל־אֲשֶׁר מֵת וַיִּקְרָא אֶל־שַׂר הַמֵּאָה

וַיִּשְׁאָלֵהוּ הַכְּבָר גָּוָע׃ <strong><span class=c>45</span></strong> וַיֵּדַע מִפִּי־שַׂר

הַמֵּאָה כִּי־כֵן וַיִּתֵּן אֶת־גּוּפָתוֹ מַתָּנָה לְיוֹסֵף׃ <strong><span class=c>46</span></strong>

וְהוּא קָנָה סָדִין וַיּוֹרֶד אֹתוֹ וַיִּכְרְכֵהוּ בַּסָּדִין וַיְשִׂימֵהוּ

בְקֶבֶר חָצוּב בַּסָּלַע וַיָּגָל אֶבֶן עַל־פֶּתַח הַקָּבֶר׃ <strong><span class=c>47</span></strong>

וּמִרְיָם הַמַּגְדָּלִית וּמִרְיָם אֵם יוֹסֵי רָאוּ אֶת־הַמָּקוֹם אֲשֶׁר

הוּשַׂם שָׁמָּה׃</p>
<p><strong><span class=g>טז</span></strong>&nbsp;&nbsp; וַיְהִי כַּאֲשֶׁר עָבַר יוֹם הַשַּׁבָּת וַתִּקְנֶינָה מִרְיָם הַמַּגְדָּלִית

וּמִרְיָם אֵם יַעֲקֹב וּשְׁלֹמִית סַמִּים לָלֶכֶת וְלָסוּךְ אֹתוֹ בָּהֶם׃ <strong><span class=c>2</span></strong>

וּבְאֶחָד בַּשַּׁבָּת בַּבֹּקֶר הַשְׁכֵּם בָּאוּ אֶל־הַקָּבֶר כַּעֲלוֹת

הַשָּׁמֶשׁ׃ <strong><span class=c>3</span></strong> וַתֹּאמַרְנָה אִשָּׁה אֶל־אֲחוֹתָהּ מִי

יָגֶל־לָנוּ אֶת־הָאֶבֶן מֵעַל פֶּתַח הַקָּבֶר׃ <strong><span class=c>4</span></strong> וּבְהַבִּיטָן

רָאוּ וְהִנֵּה נִגְלְלָה הָאָבֶן כִּי הָיְתָה גְּדֹלָה מְאֹד׃ <strong><span class=c>5</span></strong>

וַתָּבֹאנָה אֶל־תּוֹךְ הַקָּבֶר וַתִּרְאֶינָה בָּחוּר אֶחָד ישֵּׁב מִיָּמִין

וְהוּא עֹטֶה שִׂמְלָה לְבָנָה וַתִּשְׁתּוֹמַמְנָה׃ <strong><span class=c>6</span></strong> וַיֹּאמֶר

אֲלֵיהֶן אַל־תִּשְׁתּוֹמַמְנָה אֶת־יֵשׁוּעַ הַנָּצְרִי הַנִּצְלָב אַתֵּן

מְבַקְשׁוֹת הוּא קָם אֵינֶנּוּ פֹה הִנֵּה־זֶה הַמָּקוֹם אֲשֶׁר הִשְׁכִּיבֻהוּ

בוֹ׃ <strong><span class=c>7</span></strong> וְאַתֵּן לֵכְנָה וְהִגַּדְתֶּן לְתַלְמִידָיו

וּלְפֶטְרוֹס כִּי הוֹלֵךְ הוּא לִפְנֵיכֶם הַגָּלִילָה וְשָׁם תִּרְאֻהוּ

כַּאֲשֶׁר אָמַר לָכֶם׃ <strong><span class=c>8</span></strong> וַתְּמַהֵרְנָה לָצֵאת וַתְּנוּסֶינָה

מִן־הַקֶּבֶר כִּי אֲחָזָתַן רְעָדָה וְתִמָּהוֹן וְלֹא־הִגִּידוּ דָבָר לְאִישׁ

כִּי יָרֵאוּ׃ <strong><span class=c>9</span></strong> וְהוּא כַּאֲשֶׁר קָם מִן־הַמֵּתִים בְּאֶחָד

בַּשַּׁבָּת נִרְאָה בָרִאשֹׁנָה אֶל־מִרְיָם הַמַּגְדָּלִית אֲשֶׁר גֵּרַשׁ

מִמֶּנָּה שִׁבְעָה שֵׁדִים׃ <strong><span class=c>10</span></strong> וַתֵּלֶךְ וַתַּגֵּד לָאֲנָשִׁים

אֲשֶׁר הָיוּ עִמּוֹ וְהֵם מִתְאַבְּלִים וּבֹכִים׃ <strong><span class=c>11</span></strong>

וְכַאֲשֶׁר שָׁמְעוּ כִּי חַי וְנִרְאָה אֵלֶיהָ לֹא הֶאֱמִינוּ לָהּ׃ <strong><span class=c>12</span></strong>

וְאַחֲרֵי־כֵן נִרְאָה בִּדְמוּת אַחֶרֶת לִשְׁנַיִם מֵהֶם בַּדָּרֶךְ בִּהְיֹתָם

יוֹצְאִים הַשָׂדֶה׃ <strong><span class=c>13</span></strong> וְהֵם הָלְכוּ וַיַּגִּידוּ לָאֲחֵרִים

וְגַם־לָהֶם לֹא הֶאֱמִינוּ׃ <strong><span class=c>14</span></strong> וּבָאַחֲרֹנָה נִרְאָה

לְעַשְׁתֵּי הֶעָשָׂר בִּהְיוֹתָם מְסֻבִּים לֶאֱכֹל וַיְחָרֵף חֶסְרוֹן אֱמוּנָתָם

וּקְשִׁי לְבָבָם אֲשֶׁר לֹא־הֶאֱמִינוּ לְרֹאָיו וְהוּא נֵעוֹר מִן־הַמֵּתִים׃ <strong><span class=c>15</span></strong>

וַיֹּאמֶר אֲלֵיהֶם לְכוּ אֶל־כָּל־הָעוֹלָם וְקִרְאוּ אֶת־הַבְּשׂוֹרָה

לְכָל־הַבְּרִיאָה׃ <strong><span class=c>16</span></strong> הַמַּאֲמִין וְנִטְבָּל הוּא יִוָּשֵׁעַ

וַאֲשֶׁר לֹא־יַאֲמִין יֶאְשָׁם׃ <strong><span class=c>17</span></strong> וְאֵלֶּה הָאֹתוֹת אֲשֶׁר

יִלָּווּ אֶל־הַמַּאֲמִינִים יְגָרֲשׁוּ שֵׁדִים בִּשְׁמִי וּבִלְשֹׁנוֹת

חֲדָשׁוֹת יְדַבֵּרוּ׃ <strong><span class=c>18</span></strong> נְחָשִׁים יִשְׂאוּ בִּידֵיהֶם

וְיִשְׁתּוּ סַם־הַמָּוֶת וְלֹא יַזִּיקֵם עַל־חוֹלִים יָשִׂימוּ אֶת־יְדֵיהֶם

וְיִיטַב לָהֶם׃ <strong><span class=c>19</span></strong> וַיְהִי אַחֲרֵי אֲשֶׁר־דִּבֶּר אִתָּם

הָאָדוֹן וַיִּנָּשֵׂא הַשָּׁמָיְמָה וַיֵּשֶׁב לִימִין הָאֱלֹהִים׃ <strong><span class=c>20</span></strong>

וְהֵמָּה יָצְאוּ וַיִּקְרְאוּ בְּכָל־הַמְּקֹמוֹת וְיַד הָאָדוֹן הָיָה עִמָּהֶם

וַיְחַזֵּק אֶת־הַדָּבָר בָּאֹתוֹת הַבָּאוֹת אַחֲרָיו אָמֵן׃</p>
</div>
<hr align=center width=300 size=1 style='color:#c0c0c0'>
<div dir=ltr>
<p class=c><a href="index.htm">Index</a>

&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
<a href="luc.htm">Poster</a></p>
</div>
</td></tr>
</table>


﻿		<table width=520 align=center>
<tr><td>






</td></tr>
</table>



<center>
<!--LiveInternet counter-->
		 <script type="text/javascript"><!--
		document.write("<a href='http://www.liveinternet.ru/click' "+
		"target=_blank><img src='http://counter.yadro.ru/hit?t22.3;r"+
		escape(document.referrer)+((typeof(screen)=="undefined")?"":
		";s"+screen.width+"*"+screen.height+"*"+(screen.colorDepth?
		screen.colorDepth:screen.pixelDepth))+";u"+escape(document.URL)+
		";"+Math.random()+
		"' alt='' title='LiveInternet: 24"+
		" ,24' "+
		"border='0' width='88' height='31'><\/a>")
		//--></script><!--/LiveInternet-->
		<script async="async" src="https://w.uptolike.com/widgets/v1/zp.js?pid=1428829" type="text/javascript"></script>
		
		</center>

<!--ba96768aa0d7b5ad-->

		
		<table width=1000 align=center>
<tr><td>

<!--adapt-->




<script async src="//pagead2.googlesyndication.com/pagead/js/adsbygoogle.js"></script>
<!-- NEW2 -->
<ins class="adsbygoogle"
     style="display:block"
     data-ad-client="ca-pub-6044271981988239"
     data-ad-slot="1068740841"
     data-ad-format="auto"></ins>
<script>
(adsbygoogle = window.adsbygoogle || []).push({});
</script>



</td></tr>
</table>

</body>
</html>

