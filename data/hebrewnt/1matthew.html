<html>
<head>
<title>Novum Testamentum Hebraice. Secundum Matthaeum</title>
<meta http-equiv="Content-Type" content="text/html; charset=utf-8">
<meta content="Ruslan Khazarzar" name="author">
<meta content="Library of Ruslan Khazarzar, Bible, Biblia, Biblia Hebraica, Hebrew New Testament, Franz Delitzsch" name="keywords">
<meta content="Hebrew New Testament, Secundum Matthaeum" name="description">
<meta http-equiv="pragma" content="no-cache">
<link href="../../../hebr.css" rel="stylesheet" type="text/css">
<style rel="stylesheet" type="text/css">

span.c {font-size:8.0pt}

span.g {font-size:16.0pt}
</style>
</head>
<body>
﻿
<center>
<script async src="//pagead2.googlesyndication.com/pagead/js/adsbygoogle.js"></script>
<script>
     (adsbygoogle = window.adsbygoogle || []).push({
          google_ad_client: "ca-pub-6044271981988239",
          enable_page_level_ads: true
     });
</script>



<script>

document.addEventListener('copy', function () {
    var ignorePages = ['about', 'adv', 'feedback']
    for (var i = 0; i < ignorePages.length; i++) {
        if (location.href.search(ignorePages[i]) != -1) {
            return;
        }
    }

    var s = window.getSelection()
    var oldRange = s.getRangeAt(0)
    var newdiv = document.createElement('div')
    newdiv.style.position = 'absolute';
    newdiv.style.left = '-99999px';
    document.body.appendChild(newdiv)
    newdiv.appendChild(oldRange.cloneContents())

    var copyright = document.createElement('span');
    var readMore = ':';
    if (typeof TT !== "undefined") {
        readMore = TT['READ_MORE']
    }
    copyright.innerHTML =  readMore + ' ' + location.href;
    copyright.setAttribute('id', 'copyright-text')
    newdiv.appendChild(copyright)

    r = document.createRange()
    s.removeAllRanges()
    r.selectNode(newdiv)
    s.addRange(r)

    window.setTimeout(function () {
        s.removeAllRanges()
        s.addRange(oldRange)
        newdiv.remove()
    }, 100);
});
</script>






<script async src="//pagead2.googlesyndication.com/pagead/js/adsbygoogle.js"></script>
<!-- NEW1 -->
<ins class="adsbygoogle"
     style="display:inline-block;width:728px;height:90px"
     data-ad-client="ca-pub-6044271981988239"
     data-ad-slot="5638541248"></ins>
<script>
(adsbygoogle = window.adsbygoogle || []).push({});
</script>


</center>

<table width=630 align=center>
<tr><td>


<script type="text/javascript">
<!--
var _acic={dataProvider:10};(function(){var e=document.createElement("script");e.type="text/javascript";e.async=true;e.src="//www.acint.net/aci.js";var t=document.getElementsByTagName("script")[0];t.parentNode.insertBefore(e,t)})()
//-->
</script><!--d5cc92c8--><!--d5cc92c8--><script async="async" src="https://w.uptolike.com/widgets/v1/zp.js?pid=lf97b1488ad0a06f160b1ea92baf6dca5a4b5e9b17" type="text/javascript"></script><!--18a21--><!--d5cc92c8--><!--d5cc92c8--><script async="async" src="https://w.uptolike.com/widgets/v1/zp.js?pid=lf97b1488ad0a06f160b1ea92baf6dca5a4b5e9b17" type="text/javascript"></script>







</td></tr>
</table><p>


<table style='border:solid black .25pt' align=center cellpadding=15 cellspacing=0 width=700>
<tr><td>
<div dir=rtl lang=HE>
<h1>הַבְּשׂוֹרָה הַקְּדוֹשָׁה עַל־פִּי מַתָּי</h1>
<p><strong><span class=g>א</span></strong>&nbsp;&nbsp; סֵפֶר תּוֹלְדֹת יֵשׁוּעַ הַמָּשִׁיחַ בֶּן־דָּוִד בֶּן־אַבְרָהָם׃ <strong><span class=c>2</span></strong>

אַבְרָהָם הוֹלִיד אֶת־יִצְחָק וְיִצְחָק הוֹלִיד אֶת־יַעֲקֹב וְיַעֲקֹב הוֹלִיד אֶת־יְהוּדָה

וְאֶת־אֶחָיו׃ <strong><span class=c>3</span></strong> וִיהוּדָה הוֹלִיד אֶת־פֶּרֶץ וְאֶת־זֶרַח

מִתָּמָר וּפֶרֶץ הוֹלִיד אֶת־חֶצְרוֹן וְחֶצְרוֹן הוֹלִיד אֶת־רָם׃ <strong><span class=c>4</span></strong>

וְרָם הוֹלִיד אֶת־עַמִּינָדָב וְעַמִּינָדָב הוֹלִיד אֶת־נַחְשׁוֹן וְנַחְשׁוֹן

הוֹלִיד אֶת־שַׂלְמוֹן׃ <strong><span class=c>5</span></strong> וְשַׂלְמוֹן הוֹלִיד אֶת־בֹּעַז

מֵרָחָב וְבֹעַז הוֹלִיד אֶת־עוֹבֵד מֵרוּת וְעוֹבֵד הוֹלִיד אֶת־יִשָׁי׃ <strong><span class=c>6</span></strong>

וְיִשַׁי הוֹלִיד אֶת־דָּוִד הַמֶּלֶךְ וְדָוִד הַמֶּלֶךְ הוֹלִיד אֶת־שְׁלֹמֹה

מֵאֵשֶׁת אוּרִיָּה׃ <strong><span class=c>7</span></strong> וּשְׁלֹמֹה הוֹלִיד אֶת־רְחַבְעָם

וּרְחַבְעָם הוֹלִיד אֶת־אֲבִיָּה וַאֲבִיָּה הוֹלִיד אֶת־אָסָא׃ <strong><span class=c>8</span></strong>

וְאָסָא הוֹלִיד אֶת־יְהוֹשָׁפָט וִיהוֹשָׁפָט הוֹלִיד אֶת־יוֹרָם וְיוֹרָם

הוֹלִיד אֶת עֻזִּיָּהוּ׃ <strong><span class=c>9</span></strong> וְעֻזִּיָּהוּ הוֹלִיד אֶת־יוֹתָם

וְיוֹתָם הוֹלִיד אֶת־אָחָז וְאָחָז הוֹלִיד אֶת־יְחִזְקִיָּהוּ׃ <strong><span class=c>10</span></strong>

וִיחִזְקִיָּהוּ הוֹלִיד אֶת־מְנַשֶׁה וּמְנַשֶׁה הוֹלִיד אֶת־אָמוֹן וְאָמוֹן

הוֹלִיד אֶת־יֹאשִׁיָּהוּ׃ <strong><span class=c>11</span></strong> וְיֹאשִׁיָּהוּ הוֹלִיד

אֶת־יְכָנְיָהוּ וְאֶת־אֶחָיו לְעֵת גָּלוּת בָּבֶל׃ <strong><span class=c>12</span></strong>

וְאַחֲרֵי גְּלוֹתָם בָּבֶלָה הוֹלִיד יְכָנְיָהוּ אֵת שְׁאַלְתִּיאֵל

וּשְׁאַלְתִּיאֵל הוֹלִיד אֶת־זְרֻבָּבֶל׃ <strong><span class=c>13</span></strong> וּזְרֻבָּבֶל

הוֹלִיד אֶת־אֲבִיהוּד וַאֲבִיהוּד הוֹלִיד אֶת־אֶלְיָקִים וְאֶלְיָקִים הוֹלִיד

אֶת עַזּוּר׃ <strong><span class=c>14</span></strong> וְעַזּוּר הוֹלִיד אֶת־צָדוֹק וְצָדוֹק הוֹלִיד

אֶת־יָכִין וְיָכִין הוֹלִיד אֶת־אֱלִיהוּד׃ <strong><span class=c>15</span></strong> וֶאֱלִיהוּד

הוֹלִיד אֶת־אֶלְעָזָר וְאֶלְעָזָר הוֹלִיד אֶת־מַתָּן וּמַתָּן הוֹלִיד

אֶת־יַעֲקֹב׃ <strong><span class=c>16</span></strong> וְיַעֲקֹב הוֹלִיד אֶת־יוֹסֵף בַּעַל מִרְיָם

אֲשֶׁר מִמֶּנָּה נוֹלַד יֵשׁוּעַ הַנִקְרָא מָשִׁיחַ׃ <strong><span class=c>17</span></strong>

וְהִנֵּה כָּל־הַדֹּרוֹת מִן־אַבְרָהָם עַד־דָּוִד אַרְבָּעָה עָשָׂר דֹּרוֹת

וּמִן־דָּוִד עַד־גָּלוּת בָּבֶל אַרְבָּעָה עָשָׂר דֹּרוֹת וּמִגָּלוּת בָּבֶל

עַד־הַמָּשִׁיחַ אַרְבָּעָה עָשָׂר דֹּרוֹת׃ <strong><span class=c>18</span></strong> וְזֶה דְבַר

הֻלֶּדֶת יֵשׁוּעַ הַמָּשִׁיחַ מִרְיָם אִמּוֹ הָיְתָה מְאֹרָשָׂה לְיוֹסֵף

וּבְטֶרֶם יָבֹא אֵלֶיהָ נִמְצֵאת הָרָה מֵרוּחַ הַקֹּדֶשׁ׃ <strong><span class=c>19</span></strong>

וְיוֹסֵף בַּעְלָהּ אִישׁ צַדִּיק וְלֹא אָבָה לְתִתָּהּ לְחֶרְפָּה וַיֹּאמֶר

אֲשַׁלְּחֶנָּה בַּסָּתֶר׃ <strong><span class=c>20</span></strong> הוּא חשֵׁב כָּזֹאת וְהִנֵּה

מַלְאַךְ יְהוָֹה נִרְאָה אֵלָיו בַּחֲלוֹם וַיֹּאמַר יוֹסֵף בֶּן־דָּוִד

אַל־תִּירָא מִקַּחַת אֵת מִרְיָם אִשְׁתֶּךָ כִּי הַנּוֹצָר בְּקִרְבָּה מֵרוּחַ

הַקֹּדֶשׁ הוּא׃ <strong><span class=c>21</span></strong> וְהִיא יֹלֶדֶת בֵּן וְקָרָאתָ אֶת־שְׁמוֹ

יֵשׁוּעַ כִּי הוּא יוֹשִׁיעַ אֶת־עַמּוֹ מֵחַטֹּאתֵיהֶם׃ <strong><span class=c>22</span></strong>

וְכָל־זֹאת הָיְתָה לְמַלֹאת אֶת־דְּבַר יְהוָֹה אֲשֶׁר־דִּבֶּר בְּיַד הַנָּבִיא

לֵאמֹר׃ <strong><span class=c>23</span></strong> הִנֵּה הָעַלְמָה הָרָה וְיֹלֶדֶת בֵּן וְקָרְאוּ

שְׁמוֹ עִמָּנוּאֵל אֲשֶׁר פֵּרוּשׁוֹ הָאֵל עִמָּנוּ׃ <strong><span class=c>24</span></strong> וַיִּיקַץ

יוֹסֵף מִשְׁנָתוֹ וַיַּעַשׂ כַּאֲשֶׁר צִוָּהוּ מַלְאַךְ יְהוָֹה וַיֶּאֱסֹף

אֶת־אִשְׁתּוֹ אֶל בֵּיתוֹ׃ <strong><span class=c>25</span></strong> וְלֹא יְדָעָהּ עַד כִּי־יָלְדָה

בֵּן (אֶת־בְּכוֹרָהּ) וַיִּקְרָא אֶת־שְׁמוֹ יֵשׁוּעַ׃</p>
<p><strong><span class=g>ב</span></strong>&nbsp;&nbsp; וַיְהִי בִּימֵי הוֹרְדוֹס הַמֶּלֶךְ כַּאֲשֶׁר נוֹלַד יֵשׁוּעַ בְּבֵית־לֶחֶם

יְהוּדָה וַיָּבֹאוּ מְגוּשִׁים מֵאֶרֶץ מִזְרָח יְרוּשָׁלָיִם׃ <strong><span class=c>2</span></strong>

וַיֹּאמְרוּ אַיֵּה מֶלֶךְ הַיְּהוּדִים אֲשֶׁר יֻלַּד כִּי רָאִינוּ

אֶת־כּוֹכָבוֹ בַּמִּזְרָח וַנָּבֹא לְהִשְׁתַּחֲוֹת לוֹ׃ <strong><span class=c>3</span></strong>

וַיְהִי כִּשְׁמֹעַ הוֹרְדוֹס הַמֶּלֶךְ אֶת־דִּבְרֵיהֶם וַיֶּחֱרַד הוּא

וְכָל־יְרוּשָׁלַיִם עִמּוֹ׃ <strong><span class=c>4</span></strong> וַיַּקְהֵל אֶת־כָּל־רָאשֵׁי

הַכֹּהֲנִים וְסוֹפְרֵי הָעָם וַיִּשְׁאַל אֹתָם לֵאמֹר אֵיפֹה יִוָּלֵד

הַמָּשִׁיחַ׃ <strong><span class=c>5</span></strong> וַיֹּאמְרוּ לוֹ בְּבֵית־לֶחֶם יְהוּדָה כִּי־כֵן

כָּתוּב בְּיַד הַנָּבִיא׃ <strong><span class=c>6</span></strong> וְאַתָּה בֵּית־לֶחֶם אֶרֶץ

יְהוּדָה אֵינְךָ צָעִיר בְּאַלֻּפֵי יְהוּדָה כִּי מִמְּךָ יֵצֵא מוֹשֵׁל אֲשֶׁר

יִרְעֶה אֶת־עַמִּי יִשְׂרָאֵל׃ <strong><span class=c>7</span></strong> אָז קָרָא הוֹרְדוֹס

לַמְּגוּשׁים בַּסֵּתֶר וַיַּחְקֹר לָדַעַת הָעֵת אֲשֶׁר נִרְאָה הַכּוֹכָב׃ <strong><span class=c>8</span></strong>

וַיִּשְׁלָחֵם בֵּית־לֶחֶם וַיֹּאמַר לְכוּ חִקְרוּ הֵיטֵב עַל־דְּבַר הַנָּעַר

וְהָיָה כִּי־תִמְצְאוּן אֹתוֹ וְהִגַּדְתֶּם לִי וְאָבֹאָה לְהִשְׁתַּחֲוֹת־לוֹ

גַּם־אָנִי׃ <strong><span class=c>9</span></strong> וַיְהִי כְּשָׁמְעָם אֶת־דִּבְרֵי הַמֶּלֶךְ וַיֵּלֵכוּ

וְהִנֵּה הַכּוֹכָב אֲשֶׁר־רָאוּ בַמִּזְרָח הָלַךְ לִפְנֵיהֶם עַד אֲשֶׁר־בָּא

וַיַּעֲמֹד מִמַּעַל לַאֲשֶׁר־הָיָה שָׁם הַיָּלֶד׃ <strong><span class=c>10</span></strong> וַיִּרְאוּ

אֶת־הַכּוֹכָב וַיִּשְׂמְחוּ שִׂמְחָה גְדוֹלָה עַד־מְאֹד׃ <strong><span class=c>11</span></strong>

וַיָּבֹאוּ הַבַּיְתָה וַיִּמְצְאוּ אֶת־הַיֶּלֶד עִם־מִרְיָם אִמּוֹ וַיִּפְּלוּ

עַל־פְּנֵיהֶם וַיִּשְׁתַּחֲווּ־לוֹ וַיִּפְתְּחוּ אֶת־אוֹצְרוֹתָם וַיַּקְרִיבוּ

לוֹ מִנְחָה זָהָב וּלְבוֹנָה וָמֹר׃ <strong><span class=c>12</span></strong> וַיְצֻוּוּ בַחֲלוֹם

לְבִלְתִּי שׁוּב אֶל־הוֹרְדוֹס וַיֵּלְכוּ בְּדֶרֶךְ אַחֵר אֶל־אַרְצָם׃ <strong><span class=c>13</span></strong>

הֵם הָלְכוּ מִשָׁם וְהִנֵּה מַלְאַךְ יְהוָֹה נִרְאָה אֶל־יוֹסֵף בַּחֲלוֹם

לֵאמֹר קוּם קַח אֶת־הַיֶּלֶד וְאֶת־אִמּוֹ וּבְרַח־לְךָ מִצְרַיְמָה וֶהְיֵה־שָׁם

עַד־אִם אָמַרְתִּי אֵלֶיךָ כִּי הוֹרְדוֹס מְבַקֵּשׁ אֶת־נֶפֶשׁ הַנַּעַר

לְקַחְתָּהּ׃ <strong><span class=c>14</span></strong> וַיָּקָם וַיִּקַּח אֶת־הַיֶּלֶד וְאֶת־אִמּוֹ

לָיְלָה וַיִּבְרַח מִצְרָיְמָה׃ <strong><span class=c>15</span></strong> וַיְהִי־שָׁם עַד מוֹת

הוֹרְדוֹס לְמַלּאת אֶת־דְּבַר יְהוָֹה בְּיַד הַנָּבִיא לֵאמֹר מִמִּצְרַיִם

קָרָאתִי לִבְנִי׃ <strong><span class=c>16</span></strong> וַיַּרְא הוֹרְדוֹס כִּי הֵתֵלּוּ בוֹ הַמְּגוּשִׁים

וַיִּקְצֹף מְאֹד וַיִּשְׁלַח וַיַּהֲרֹג אֶת־כָּל־הַיְלָדִים אֲשֶׁר

בְּבֵית־לֶחֶם וּבְכָל־גְּבוּלֶיהָ לְמִבֶּן־שְׁנָתַיִם וּלְמָטָּה לְפִי הָעֵת

אֲשֶׁר חָקַר מִפִּי הַמְּגוּשִׁים׃ <strong><span class=c>17</span></strong> אָז הוּקַם הַנֶּאֱמָר

בְּפִי יִרְמְיָהוּ הַנָּבִיא לֵאמֹר׃ <strong><span class=c>18</span></strong> קוֹל בְּרָמָה נִשְׁמָע

נְהִי וּבְכִי תַמְרוּרִים רָחֵל מְבַכָּה עַל־בָּנֶיהָ מֵאֲנָה לְהִנָּחֵם

עַל־בָּנֶיהָ כִּי אֵינֶנּוּ׃ <strong><span class=c>19</span></strong> וַיְהִי אַחֲרֵי מוֹת הוֹרְדוֹס

וְהִנֵּה מַלְאַךְ יְהוָֹה נִרְאָה בַחֲלוֹם אֶל־יוֹסֵף בְּאֶרֶץ מִצְרָיִם׃ <strong><span class=c>20</span></strong>

וַיֹּאמֶר אֵלָיו קוּם קַח אֶת־הַיֶּלֶד וְאֶת־אִמּוֹ וְלֵךְ שׁוּב אֶל־אֶרֶץ

יִשְׂרָאֵל כִּי מֵתוּ הַמְבַקְּשִׁים אֶת־נֶפֶשׁ הַיָּלֶד׃ <strong><span class=c>21</span></strong>

וַיָּקָם וַיִּקַח אֶת־הַיֶּלֶד וְאֶת־אִמּוֹ וַיָּבֹא אַרְצָה יִשְׂרָאֵל׃ <strong><span class=c>22</span></strong>

וּכְשָׁמְעוֹ כִּי אַרְכְלוֹס מָלַךְ בִּיהוּדָה תַּחַת הוֹרְדוֹס אָבִיו

וַיִּירָא לָלֶכֶת שָׁמָּה וַיְצֻוֶּה בַחֲלוֹם וַיֵּלֵךְ לוֹ אֶל־אַרְצוֹת

הַגָּלִיל׃ <strong><span class=c>23</span></strong> וַיָּבֹא וַיֵשֶׁב בְּעִיר הַנִּקְרֵאת נְצָרֶת

לְמַלּאת הַדָּבָר הַנֶּאֱמָר עַל־פִּי הַנְּבִיאִים כִּי נָצְרִי יִקָּרֵא לוֹ׃</p>
<p><strong><span class=g>ג</span></strong>&nbsp;&nbsp; בַּיָּמִים הָהֵם קָם יוֹחָנָן הַמַּטְבִּיל וַיְהִי קֹרֵא בְמִדְבַּר יְהוּדָה

לֵאמֹר׃ <strong><span class=c>2</span></strong> שׁוּבוּ כִּי מַלְכוּת הַשָׁמַיִם קָרְבָה לָבוֹא׃ <strong><span class=c>3</span></strong>

כִּי זֶה הוּא אֲשֶׁר נִבָּא עָלָיו יְשַׁעְיָהוּ הַנָּבִיא לֵאמֹר קוֹל קוֹרֵא

בַמִּדְבָּר פַּנּוּ דֶּרֶךְ יְהוָֹה יַשְׁרוּ מְסִלּוֹתָיו׃ <strong><span class=c>4</span></strong>

וְיוֹחָנָן לְבוּשׁוֹ שְׂעַר גְּמַלִּים וְאֵזוֹר עוֹר בְּמָתְנָיו וּמַאֲכָלוֹ

חֲגָבִים וּדְבַשׁ הַיָּעַר׃ <strong><span class=c>5</span></strong> וַתֵּצֵא אֵלָיו יְרוּשָׁלַיִם

וְכָל־יְהוּדָה וְכָל־כִּכַּר הַיַּרְדֵּן׃ <strong><span class=c>6</span></strong> וַיִּטָּבְלוּ

עַל־יָדוֹ בַּיַּרְדֵּן וַיִּתְוַדּוּ אֶת־חַטֹּאתָם׃ <strong><span class=c>7</span></strong> וַיְהי

כִּרְאוֹתוֹ רַבִּים מִן־הַפְּרוּשִׁים וְהַצַּדּוּקִים נִגָּשִׁים לְהִטָּבֵל

וַיֹּאמֶר לָהֶם יַלְדֵי צִפְעוֹנִים מִי הִשְׂכִּיל אֶתְכֶם לְהִמָּלֵט

מִן־הַקֶּצֶף הֶעָתִיד לָבֹא׃ <strong><span class=c>8</span></strong> לָכֵן עֲשׂוֹּ פְרִי רָאוּי

לַתְּשׁוּבָה׃ <strong><span class=c>9</span></strong> וְאַל־תַּחְשְׁבוּ בִלְבַבְכֶם לֵאמֹר אַבְרָהָם

הוּא אָבִינוּ כִּי אֲנִי אֹמֵר לָכֶם כִּי מִן־הָאֲבָנִים הָאֵלֶּה יָכוֹל

הָאֱלֹהִים לְהָקִים בָּנִים לְאַבְרָהָם׃ <strong><span class=c>10</span></strong> וּכְבָר הוּשַׂם

הַגַּרְזֶן עַל־שֹׁרֶשׁ הָעֵצִים וְהִנֵּה כָל־עֵץ אֲשֶׁר אֵינֶנּוּ עֹשֶׂה פְּרִי

טוֹב יִכָּרֵת וְיֻשְׁלַךְ בָּאֵשׁ׃ <strong><span class=c>11</span></strong> הֵן אָנֹכִי טוֹבֵל

אֶתְכֶם בַּמַּיִם לַתְּשׁוּבָה וְהַבָּא אַחֲרַי חָזָק מִמֶּנִּי אֲשֶׁר

קָטֹנְתִּי מִשְּׂאֵת נְעָלָיו וְהוּא יִטְבֹּל אֶתְכֶם בְּרוּחַ הַקֹּדֶשׁ

וּבָאֵשׁ׃ <strong><span class=c>12</span></strong> וּבְיָדוֹ הַמִּזְרֶה וְזָרָה אֶת־גָּרְנוֹ וְאָסַף

אֶת־דְּגָנוֹ אֶל־אוֹצָרוֹ וְאֶת־הַמֹּץ יִשְׂרְפֶנּוּ בָאֵשׁ אֲשֶׁר לֹא

תִכְבֶּה׃ <strong><span class=c>13</span></strong> וַיָּבֹא יֵשׁוּעַ מִן־הַגָּלִיל הַיַּרְדֵּנָה

אֶל־יוֹחָנָן לְהִטָּבֵל עַל־יָדוֹ׃ <strong><span class=c>14</span></strong> וְיוֹחָנָן חָשַׂךְ

אוֹתוֹ לֵאמֹר אָנֹכִי צָרִיךְ לְהִטָּבֵל עַל־יָדֶךָ וְאַתָּה בָּא אֵלַי׃ <strong><span class=c>15</span></strong>

וַיַּעַן יֵשׁוּעַ וַיֹּאמֶר אֵלָיו הַנִּיחָה לִּי כִּי כֵן נָאֲוָה לִשְׁנֵינוּ

לְמַלֵּא כָּל־הַצְּדָקָה וַיַּנַּח לוֹ׃ <strong><span class=c>16</span></strong> וַיְהִי כַּאֲשֶׁר

נִטְבַּל יֵשׁוּעַ וַיְמַהֵר וַיַּעַל מִן־הַמָּיִם וְהִנֵּה הַשָׁמַיִם

נִפְתְּחוּ־לוֹ וַיַּרְא אֶת־רוּחַ אֱלֹהִים יוֹרֶדֶת כְּיוֹנָה וְנָחָה עָלָיו׃ <strong><span class=c>17</span></strong>

וְהִנֵּה קוֹל מִן־הַשָׁמַיִם אוֹמֵר זֶה בְּנִי יְדִידִי אֲשֶׁר־רָצִיתִי בּוֹ׃</p>
<p><strong><span class=g>ד</span></strong>&nbsp;&nbsp; אָז נָשָׂא הָרוּחַ אֶת־יֵשׁוּעַ הַמִּדְבָּרָה לְמַעַן יְנַסֵּהוּ הַשָּׂטָן׃ <strong><span class=c>2</span></strong>

וַיְהִי אַחֲרֵי צוּמוֹ אַרְבָּעִים יוֹם וְאַרְבָּעִים לָיְלָה וַיִּרְעָב׃ <strong><span class=c>3</span></strong>

וַיִּגַּשׁ אֵלָיו הַמְנַסֶּה וַיֹּאמַר אִם בֶּן־הָאֱלֹהִים אַתָּה דַּבֵּר

לָאֲבָנִים הָאֵלֶּה וְתִהְיֶינָה לְלָחֶם׃ <strong><span class=c>4</span></strong> וַיַּעַן וַיֹּאמַר

הֵן כָּתוּב לֹא עַל־הַלֶּחֶם לְבַדּוֹ יִחְיֶה הָאָדָם כִּי עַל־כָּל־מוֹצָא

פִי־יְהוָֹה׃ <strong><span class=c>5</span></strong> וַיִּשָּׂאֵהוּ הַשָּׂטָן אֶל־עִיר הַקֹּדֶשׁ

וַיַּעֲמִידֵהוּ עַל־פִּנַּת־גַּג בֵּית הַמִּקְדָּשׁ׃ <strong><span class=c>6</span></strong> וַיֹּאמֶר

אֵלָיו אִם בֶּן־הָאֱלֹהִים אַתָּה נְפֹל לְמָטָּה כִּי כָתוּב כִּי מַלְאָכָיו

יְצַוֶּה־לָּךְ וְעַל־כַּפַּיִם יִשָּׂאוּנְךָ פֶּן־תִּגֹּף בָּאֶבֶן רַגְלֶךָ׃ <strong><span class=c>7</span></strong>

וַיֹּאמֶר אֵלָיו יֵשׁוּעַ וְעוֹד כָּתוּב לֹא תְנַסֶּה אֵת יְהוָֹה אֱלֹהֶיךָ׃ <strong><span class=c>8</span></strong>

וַיּוֹסֶף הַשָּׂטָן וַיִּשָּׂאֵהוּ אֶל־הַר גָּבֹהַּ מְאֹד וַיַּרְאֵהוּ אֶת־כָּל

מַמְלְכוֹת תֵּבֵל וּכְבוֹדָן׃ <strong><span class=c>9</span></strong> וַיֹּאמֶר אֵלָיו כָּל־זֹאת

לְךָ אֶתְּנֶנָּה אִם־תִּקֹּד וְתִשְׁתַּחֲוֶה לִי׃ <strong><span class=c>10</span></strong> וַיֹּאמֶר

אֵלָיו יֵשׁוּעַ סוּר מִמֶּנִּי הַשָּׂטָן כִּי כָתוּב לַיהוָֹה אֱלֹהֶיךָ

תִּשְׁתַּחֲוֶה וְאוֹתוֹ לְבַדּוֹ תַּעֲבֹד׃ <strong><span class=c>11</span></strong> וַיִּרֶף

מִמֶּנּוּ הַשָּׂטָן וְהִנֵּה נִגְּשׁוּ אֵלָיו מַלְאָכִים וַיְשָׁרֲתוּהוּ׃ <strong><span class=c>12</span></strong>

וַיְהִי כִּשְׁמֹעַ יֵשׁוּעַ כִּי הִסְגִּירוּ אֶת־יוֹחָנָן וַיֵּלֶךְ אֶל אֶרֶץ

הַגָּלִיל׃ <strong><span class=c>13</span></strong> וַיֵּצֵא מִנְּצֶרֶת וַיָּבֹא וַיֵּשֵׁב

בִּכְפַר־נַחוּם אֲשֶׁר עַל־שְׁפַת הַיָּם בִּגְבוּל זְבֻלוּן וְנַפְתָּלִי׃ <strong><span class=c>14</span></strong>

לְמַלֹאת הַנֶּאֱמָר עַל־פִּי יְשַׁעְיָהוּ הַנָּבִיא לֵאמֹר׃ <strong><span class=c>15</span></strong>

אַרְצָה זְבֻלוּן וְאַרְצָה נַפְתָּלִי דֶּרֶךְ הַיָּם עֵבֶר הַיַּרְדֵּן גְלִיל

הַגּוֹיִם׃ <strong><span class=c>16</span></strong> הָעָם הָהֹלְכִים בַּחֹשֶׁךְ רָאוּ אוֹר גָּדוֹל

ישְׁבֵי בְּאֶרֶץ צַלְמָוֶת אוֹר נָגַהּ עֲלֵיהֶם׃ <strong><span class=c>17</span></strong> מִן־הָעֵת

הַהִיא הֵחֵל יֵשׁוּעַ לִקְרֹא קָרוֹא וְאָמוֹר שׁוּבוּ כִּי מַלְכוּת הַשָׁמַיִם

קָרְבָה לָבוֹא׃ <strong><span class=c>18</span></strong> וַיְהִי בְּהִתְהַלְּכוֹ עַל־יַד

יָם־הַגָּלִיל וַיַּרְא וְהִנֵּה שְׁנֵי אֲנָשִׁים אַחִים שִׁמְעוֹן הַנִּקְרָא

פֶטְרוֹס וְאַנְדְּרַי אָחִיו מַשְׁלִיכִים מְצוֹדָה בַּיָּם כִּי דַיָּגִים הֵם׃ <strong><span class=c>19</span></strong>

וַיֹּאמֶר אֲלֵיהֶם לְכוּ אַחֲרָי וַאֲשִׂימְכֶם לְדַיְּגֵי אֲנָשִׁים׃ <strong><span class=c>20</span></strong>

וַיַּעַזְבוּ מְהֵרָה אֵת הַמִּכְמֹרוֹת וַיֵּלְכוּ אַחֲרָיו׃ <strong><span class=c>21</span></strong>

וַיְהִי כְּעָבְרוֹ מִשָׁם וַיַּרְא שְׁנֵי אֲנָשִׁים אַחִים אֲחֵרִים אֶת־יַעֲקֹב

בֶּן־זַבְדַּי וְאֶת־יוֹחָנָן אָחִיו בָּאֳנִיָּה עִם־זַבְדַּי אֲבִיהֶם וְהֵמָּה

מְתַקְּנִים אֶת־מִכְמְרוֹתָם וַיִּקְרָא אֲלֵיהֶם׃ <strong><span class=c>22</span></strong> וַיַּעַזְבוּ

מְהֵרָה אֶת־הָאֳנִיָּה וְאֶת־אֲבִיהֶם וַיֵּלְכוּ אַחֲרָיו׃ <strong><span class=c>23</span></strong> וַיָּסָב

יֵשׁוּעַ בְּכָל־הַגָּלִיל וַיְלַמֵּד בִּכְנֵסִיּוֹתֵיהֶם וַיְבַשֵּׂר בְּשׂוֹרַת

הַמַּלְכוּת וַיְרַפֵּא כָּל־מַחֲלָה וְכָל־מַדְוֶה בָּעָם׃ <strong><span class=c>24</span></strong> וְשִׁמְעוֹ

יָצָא בְּכָל־אֶרֶץ סוּרְיָא וַיָּבִיאוּ אֵלָיו אֵת כָּל־הַחוֹלִים הַמְעֻנִּים

בְּכָל־חֳלָיִם וּמַכְאוֹבִים וַאֲחוּזֵי שֵׁדִים וּמֻכֵּי יָרֵחַ וּנְכֵי

אֵבָרִים וַיִּרְפָּאֵם׃ <strong><span class=c>25</span></strong> וַיֵּלְכוּ אַחֲרָיו הֲמֹנִים

הֲמֹנִים מִן־הַגָּלִיל וּמִן־עֶשֶׂר הֶעָרִים וְמִירוּשָׁלַיִם וִיהוּדָה

וּמֵעֵבֶר לַיַּרְדֵּן׃</p>
<p><strong><span class=g>ה</span></strong>&nbsp;&nbsp; וַיְהִי כִּרְאוֹתוֹ אֶת־הֲמוֹן הָעָם וַיַּעַל הָהָרָה וַיֵּשֶׁב שָׁם

וַיִּגְּשׁוּ אֵלָיו תַּלְמִידָיו׃ <strong><span class=c>2</span></strong> וַיִּפְתַּח אֶת־פִּיו

וַיּוֹרֵם וַיֹּאמַר׃ <strong><span class=c>3</span></strong> אַשְׁרֵי עֲנִיֵּי הָרוּחַ כִּי לָהֶם

מַלְכוּת הַשָׁמָיִם׃ <strong><span class=c>4</span></strong> אַשְׁרֵי הָאֲבֵלִים כִּי־הֵם יְנֻחָמוּ׃
<strong><span class=c>5</span></strong> אַשְׁרֵי הָעֲנָוִים כִּי־הֵמָּה יִירְשׁוּ אָרֶץ׃ <strong><span class=c>6</span></strong>

אַשְׁרֵי הָרְעֵבִים וְהַצְּמֵאִים לַצְּדָקָה כִּי־הֵם יִשְׂבָּעוּ׃ <strong><span class=c>7</span></strong>

אַשְׁרֵי הָרַחֲמָנִים כִּי־הֵם יְרֻחָמוּ׃ <strong><span class=c>8</span></strong> אַשְׁרֵי בָּרֵי

לֵבָב כִּי־הֵם יֶחֱזוּ אֶת־הָאֱלֹהִים׃ <strong><span class=c>9</span></strong> אַשְׁרֵי רֹדְפֵי

שָׁלוֹם כִּי־בְנֵי אֱלֹהִים יִקָּרֵא לָהֶם׃ <strong><span class=c>10</span></strong> אַשְׁרֵי

הַנִּרְדָּפִים בִּגְלַל הַצְּדָקָה כִּי לָהֶם מַלְכוּת הַשָׁמָיִם׃ <strong><span class=c>11</span></strong>

אַשְׁרֵיכֶם כִּי־יְחָרֲפוּ וְרָדְפוּ אֶתְכֶם וְדִבְּרוּ עֲלֵיכֶם בְּשֶׁקֶר כָּל־רָע

בַּעֲבוּרִי׃ <strong><span class=c>12</span></strong> שִׂמְחוּ וְגִילוּ כִּי שְׂכַרְכֶם רַב

בַּשָׁמָיִם כִּי־כֵן רָדְפוּ אֶת־הַנְּבִיאִים אֲשֶׁר הָיוּ לִפְנֵיכֶם׃ <strong><span class=c>13</span></strong>

אַתֶּם מֶלַח הָאָרֶץ וְאִם־הַמֶּלַח הָיָה תָפֵל בַּמֶּה יָמְלָח הֵן לֹא־יִצְלַח

עוֹד לַכֹּל כִּי אִם־לְהַשְׁלִיךְ חוּצָה וְהָיָה מִרְמָס לִבְנֵי אָדָם׃ <strong><span class=c>14</span></strong>

אַתֶּם אוֹרוֹ שֶׁל־עוֹלָם עִיר יֹשֶׁבֶת עַל־הָהָר לֹא תִסָּתֵר׃ <strong><span class=c>15</span></strong>

גַּם אֵין מַדְלִיקִים נֵר לָשׂוֹּם אוֹתוֹ תַּחַת הָאֵיפָה כִּי אִם־עַל־הַמְּנוֹרָה

לְהָאִיר לְכָל־אֲשֶׁר בַּבָּיִת׃ <strong><span class=c>16</span></strong> כֵּן יָאֵר אוֹרְכֶם

לִפְנֵי בְּנֵי הָאָדָם לְמַעַן יִרְאוּ מַעֲשֵׂיכֶם הַטּוֹבִים וְשִׁבְּחוּ

אֶת־אֲבִיכֶם שֶׁבַּשָׁמָיִם׃ <strong><span class=c>17</span></strong> אַל־תְּדַמּוּ כִּי בָאתִי

לְהָפֵר אֶת־הַתּוֹרָה אוֹ אֶת־דִּבְרֵי הַנְּבִיאִים לֹא בָאתִי לְהָפֵר כִּי

אִם־לְמַלּאת׃ <strong><span class=c>18</span></strong> כִּי אָמֵן אֹמֵר אֲנִי לָכֶם עַד

כִּי־יַעַבְרוּ הַשָׁמַיִם וְהָאָרֶץ לֹא תַּעֲבֹר יוֹד אַחַת אוֹ־קוֹץ אֶחָד

מִן־הַתּוֹרָה עַד אֲשֶׁר יְקֻיַּם הַכֹּל׃ <strong><span class=c>19</span></strong> לָכֵן הָאִישׁ

אֲשֶׁר יָפֵר אַחַת מִן־הַמִּצְוֹת הַקְּטַנּוֹת הָאֵלֶּה וִילַמֵּד אֶת־בְּנֵי

הָאָדָם לַעֲשׂוֹת כָּמוֹהוּ קָטוֹן יִקָּרֵא לוֹ בְּמַלְכוּת הַשָׁמָיִם וַאֲשֶׁר

יַעָשֶׂה וִילַמֵּד אוֹתָן לָזֶה גָּדוֹל יִקָּרֵא בְּמַלְכוּת הַשָׁמָיִם׃ <strong><span class=c>20</span></strong>

כִּי אֲנִי אֹמֵר לָכֶם אִם לֹא־תִהְיֶה צִדְקַתְכֶם מְרֻבָּה מִצִּדְקַת

הַסּוֹפְרִים וְהַפְּרוּשִׁים לֹא תָבֹאוּ בְּמַלְכוּת הַשָׁמָיִם׃ <strong><span class=c>21</span></strong>

הֲלֹא שְׁמַעְתֶּם כִּי נֶאֱמַר לָרִאשֹׁנִים לֹא תִרְצָח וַאֲשֶׁר יִרְצַח חַיָּב

הוּא לְבֵית דִּין׃ <strong><span class=c>22</span></strong> וַאֲנִי אֹמֵר לָכֶם כָּל־אֲשֶׁר יִקְצֹף

עַל־אָחִיו חִנָּם חַיָּב הוּא לְבֵית דִּין וַאֲשֶׁר יֹאמַר אֶל־אָחִיו רֵקָא

חַיָּב הוּא לְסַנְהֶדְרִין וַאֲשֶׁר נָבָל יִקְרָא לוֹ הוּא מְחֻיַּב אֵשׁ

גֵּיהִנֹּם׃ <strong><span class=c>23</span></strong> לָכֵן אִם־תַּקְרִיב קָרְבָּנְךָ אֶל־הַמִּזְבֵּח

וְזָכַרְתָּ כִּי־יֵשׁ לְאָחִיךָ דְּבַר רִיב עִמָּךְ׃ <strong><span class=c>24</span></strong> הַנַּח

שָׁם אֶת־קָרְבָּנֶךָ לִפְנֵי הַמִּזְבֵּח וְלֵךְ כַּפֵּר אֶת־פְּנֵי אָחִיךָ

וְאַחֲרֵי כֵן בּוֹא הַקְרֵב אֶת־קָרְבָּנֶךָ׃ <strong><span class=c>25</span></strong> מַהֵר

הִתְרַצֵּה לְאִישׁ רִיבְךָ בְּעוֹדְךָ בַדֶּרֶךְ אִתּוֹ פֶּן־יַסְגִּירְךָ אִישׁ

רִיבְךָ אֶל־הַשֹׁפֵט וְהַשֹׁפֵט יַסְגִּירְךָ לַשׁוֹטֵר וְהָשְׁלַכְתָּ אֶל־בֵּית

הַכֶּלֶא׃ <strong><span class=c>26</span></strong> אָמֵן אֹמֵר אֲנִי לָךְ לֹא תֵצֵא מִשָׁם עַד

אִם־שִׁלַּמְתָּ אֶת־הַפְּרוּטָה הָאַחֲרוֹנָה׃ <strong><span class=c>27</span></strong> שְׁמַעְתֶּם

כִּי נֶאֱמַר לָרִאשֹׁנִים לֹא תִנְאָף׃ <strong><span class=c>28</span></strong> וַאֲנִי אֹמֵר לָכֶם

כָּל־הַמִּסְתַּכֵּל בְּאִשָׁה לַחְמֹד אוֹתָהּ נָאֹף נְאָפָהּ בְּלִבּוֹ׃ <strong><span class=c>29</span></strong>

וְאִם תַּכְשִׁילְךָ עֵין יְמִינְךָ נַקֵּר אוֹתָהּ וְהַשְׁלֵךְ מִמְּךָ כִּי טוֹב

לְךָ אֲשֶׁר יֹאבַד אֶחָד מֵאֵבָרֶיךָ מֵרֶדֶת כָּל־גּוּפְךָ אֶל־גֵּיהִנֹּם׃ <strong><span class=c>30</span></strong>

וְאִם־יָדְךָ הַיְמָנִית תַּכְשִׁילְךָ קַצֵּץ אוֹתָהּ וְהַשְׁלֵךְ מִמְּךָ כִּי

טוֹב לְךָ אֲשֶׁר יֹאבַד אֶחָד מֵאֵבָרֶיךָ מֵרֶדֶת כָּל־גּוּפְךָ אֶל־גֵּיהִנֹּם׃
<strong><span class=c>31</span></strong> וְנֶאֱמַר אִישׁ כִּי יְשַׁלַּח אֶת־אִשְׁתּוֹ וְנָתַן לָהּ

סֵפֶר כְּרִיתוּת׃ <strong><span class=c>32</span></strong> וַאֲנִי אֹמֵר לָכֶם הַמְשַׁלֵּחַ

אֶת־אִשְׁתּוֹ בִּלְתִּי עַל־דְּבַר זְנוּת מְבִיאָהּ לִידֵי נִאֻפִים וְהַלּקֵחַ

אֶת־הַגְּרוּשָׁה לוֹ לְאִשָׁה נֹאֵף הוּא׃ <strong><span class=c>33</span></strong> עוֹד שְׁמַעְתֶּם

כִּי נֶאֱמַר לָרִאשֹׁנִים לֹא תִּשָׁבַע לַשָּׁקֶר וְשַׁלֵּם לֹיהוָֹה

שְׁבֻעוֹתֶיךָ׃ <strong><span class=c>34</span></strong> וַאֲנִי אֹמֵר לָכֶם לֹא תִּשָׁבְעוּ

כָּל־שְׁבוּעָה לֹא בַשָׁמַיִם כִּי־כִסֵּא אֱלֹהִים הֵמָּה׃ <strong><span class=c>35</span></strong>

וְלֹא בָאָרֶץ כִּי־הֲדוֹם רַגְלָיו הִיא וְלֹא בִירוּשָׁלַיִם כִּי־הִיא קִרְיַת

מֶלֶךְ רָב׃ <strong><span class=c>36</span></strong> אַף בְּחַיֵּי רֹאשְׁךָ אַל־תִּשָׁבֵעַ כִּי־לֹא

תוּכַל לַהֲפֹךְ שַׂעֲרָה אַחַת לִלְבָנָה אוֹ לִשְׁחֹרָה׃ <strong><span class=c>37</span></strong> אַךְ־יְהִי

דְבַרְכֶם הֵן הֵן לֹא לֹא וְהַיּוֹתֵר עַל אֵלֶּה מִן־הָרָע הוּא׃ <strong><span class=c>38</span></strong>

שְׁמַעְתֶּם כִּי נֶאֱמַר עַיִן תַּחַת עַיִן שֵׁן תַּחַת שֵׁן׃ <strong><span class=c>39</span></strong>

וַאֲנִי אֹמֵר לָכֶם אַל־תִּתְקוֹמֲמוּ לָרָשָׁע וְהַמַּכֶּה אוֹתְךָ עַל־הַלְּחִי

הַיְמָנִית הַטֵּה־לוֹ גַּם אֶת־הָאַחֶרֶת׃ <strong><span class=c>40</span></strong> וַאֲשֶׁר יַחְפֹּץ

לָרִיב עִמְּךָ וְלָקַחַת אֶת־כֻּתָּנְתֶּךָ תֵּן־לוֹ גַּם אֶת־הַמְּעִיל׃ <strong><span class=c>41</span></strong>

וְהָאֹנֵס אוֹתְךָ לָלֶכֶת עִמּוֹ דֶּרֶךְ מִיל לֵךְ אִתּוֹ שְׁנָיִם׃ <strong><span class=c>42</span></strong>

הַשׁאֵל מֵאִתְּךָ תֵּן־לוֹ וְהַבָּא לִלְוֹת מִמְּךָ אַל־תָּשֵׁב פָּנָיו׃ <strong><span class=c>43</span></strong>

שְׁמַעְתֶּם כִּי נֶאֱמַר וְאָהַבְתָּ לְרֵעֲךָ וְשָׂנֵאתָ אֶת־אֹיְבֶךָ׃ <strong><span class=c>44</span></strong>

וַאֲנִי אֹמֵר לָכֶם אֶהֱבוּ אֶת־אֹיְבֵיכֶם (בָּרֲכוּ אֶת־מְקַלְלֵיכֶם הֵיטִיבוּ

לְשׂנְאֵיכֶם) וְהִתְפַּלֲלוּ בְּעַד (מַכְאִיבֵיכֶם וְ) רֹדְפֵיכֶם׃ <strong><span class=c>45</span></strong>

לְמַעַן תִּהְיוּ בָנִים לַאֲבִיכֶם שֶׁבַּשָׁמָיִם אֲשֶׁר הוּא מַזְרִיחַ

שִׁמְשׁוֹ לָרָעִים וְלַטּוֹבִים וּמַמְטִיר עַל־הַצַּדִּיקִים וְגַם

עַל־הָרְשָׁעִים׃ <strong><span class=c>46</span></strong> כִּי אִם־תְּאֵהֲבוּ אֶת־אֹהֲבֵיכֶם

מַה־שְּׂכַרְכֶם הֲלֹא גַּם־הַמֹּכְסִים יַעֲשׂוֹּ־זֹאת׃ <strong><span class=c>47</span></strong> וְאִם־תִּשְׁאֲלוּ

לִשְׁלוֹם אֲחֵיכֶם בִּלְבָד מַה־שִׁבְחֲכֶם הֲלֹא גַם־הַמֹּכְסִים

יַעֲשׂוֹּ־זֹאת׃ <strong><span class=c>48</span></strong> לָכֵן הֱיוּ שְׁלֵמִים כַּאֲשֶׁר אֲבִיכֶם

שֶׁבַּשָׁמַיִם שָׁלֵם הוּא׃</p>
<p><strong><span class=g>ו</span></strong>&nbsp;&nbsp; הִשָׁמְרוּ לָכֶם מֵעֲשׂוֹת צִדְקַתְכֶם לִפְנֵי בְּנֵי אָדָם לְהֵרָאוֹת לָהֶם

כִּי אִם־כֵּן אֵין־לָכֶם שָׂכָר מֵאֵת אֲבִיכֶם שֶׁבַּשָׁמָיִם׃ <strong><span class=c>2</span></strong>

לָכֵן בַּעֲשׂוֹתְךָ צְדָקָה אַל־תָּרִיעַ לְפָנֶיךָ בַּשׂוֹפָר כַּאֲשֶׁר

יַעֲשׂוֹּ הַחֲנֵפִים בְּבָתֵּי כְנֵסִיּוֹת וּבָרְחֹבוֹת לְמַעַן יְהַלֲלוּ

אוֹתָם הָאֲנָשִׁים אָמֵן אֹמֵר אֲנִי לָכֶם הֵמָּה נָשְׂאוּ אֶת שְׂכָרָם׃ <strong><span class=c>3</span></strong>

וְאַתָּה בַּעֲשׂוֹתְךָ צְדָקָה אַל־תֵּדַע שְׂמֹאלְךָ אֵת אֲשֶׁר עֹשָׂה

יְמִינֶךָ׃ <strong><span class=c>4</span></strong> לְמַעַן תִּהְיֶה צִדְקָתְךָ בַּסָּתֶר וְאָבִיךָ

הָרֹאֶה בַּמִּסְתָּרִים הוּא (בַּגָּלוּי) יִגְמְלֶךָ׃ <strong><span class=c>5</span></strong> וְכִי

תִתְפַּלֵּל אַל־תְּהִי כַּחֲנֵפִים הָאֹהֲבִים לְהִתְפַּלֵּל בְּעָמְדָם

בְּבָתֵּי כְנֵסִיּוֹת וּבְפִנּוֹת הַשְׁוָקִים לְמַעַן יֵרָאוּ לִבְנֵי אָדָם

אָמֵן אֹמֵר אֲנִי לָכֶם הֵמָּה נָשְׂאוּ אֶת שְׂכָרָם׃ <strong><span class=c>6</span></strong>

וְאַתָּה כִּי תִתְפַּלֵּל בּוֹא בְחֶדְרְךָ וּסְגֹר דְּלָתְךָ בַּעַדְךָ

וְהִתְפַּלֵּל אֶל־אָבִיךָ אֲשֶׁר בַּסָּתֶר וְאָבִיךָ הָרֹאֶה בַּמִּסְתָּרִים

הוּא (בַּגָּלוּי) יִגְמְלֶךָ׃ <strong><span class=c>7</span></strong> וּבְהִתְפַּלֶּלְכֶם

אַל־תְּפַטְפְּטוּ כַּגּוֹיִם הָאֹמְרִים בִּלְבָבָם בְּרֹב דְּבָרֵינוּ נִשָׁמֵעַ׃
<strong><span class=c>8</span></strong> וְאַתֶּם אַל־תִּדַּמּוּ לָהֶם כִּי יוֹדֵעַ אֲבִיכֶם

כָּל־צָרְכְּכֶם בְּטֶרֶם תִּשְׁאֲלוּ מִמֶּנּוּ׃ <strong><span class=c>9</span></strong> לָכֵן כֹּה

תִתְפַּלָּלוּ אָבִינוּ שֶׁבַּשָׁמַיִם יִתְקַדַּשׁ שְׁמֶךָ׃ <strong><span class=c>10</span></strong>

תָּבֹּא מַלְכוּתֶךָ יֵעָשֶׂה רְצוֹנְךָ כַּאֲשֶׁר בַּשָׁמַיִם גַּם בָּאָרֶץ׃ <strong><span class=c>11</span></strong>

אֶת־לֶחֶם חֻקֵּנוּ תֵּן־לָנוּ הַיּוֹם׃ <strong><span class=c>12</span></strong> וּמְחַל־לָנוּ

עַל־חֹבוֹתֵינוּ כַּאֲשֶׁר מָחַלְנוּ גַּם־אֲנַחְנוּ לְחַיָּבֵינוּ׃ <strong><span class=c>13</span></strong>

וְאַל־תְּבִיאֵנוּ לִידֵי נִסָּיוֹן כִּי אִם־תְּחַלְּצֵנוּ מִן־הָרָע ((כִּי לְךָ

הַמַּמְלָכָה וְהַגְּבוּרָה וְהַתִּפְאֶרֶת לְעוֹלְמֵי עוֹלָמִים אָמֵן))׃ <strong><span class=c>14</span></strong>

כִּי אִם־תִּמְחֲלוּ לִבְנֵי־אָדָם עַל־חַטֹּאתָם יִמְחַל גַּם־לָכֶם אֲבִיכֶם

שֶׁבַּשָׁמָיִם׃ <strong><span class=c>15</span></strong> וְאִם לֹא תִמְחֲלוּ לִבְנֵי אָדָם

גַּם־אֲבִיכֶם לֹא־יִמְחַל לְחַטֹּאתֵיכֶם׃ <strong><span class=c>16</span></strong> וְכִי תָצוּמוּ

אַל־תִּהְיוּ זֹעֲפִים כַּחֲנֵפִים הַמְשַׁנִּים אֶת־פְּנֵיהֶם לְהֵרָאוֹת צָמִים

לִבְנֵי אָדָם אָמֵן אֹמֵר אֲנִי לָכֶם הֵמָּה נָשְׂאוּ אֶת־שְׂכָרָם׃ <strong><span class=c>17</span></strong>

וְאַתָּה כִּי תָצוּם סוּךְ אֶת־רֹאשְׁךָ וּרְחַץ אֶת־פָּנֶיךָ׃ <strong><span class=c>18</span></strong>

אֲשֶׁר לֹא־תֵרָאֶה צָם לִבְנֵי אָדָם כִּי אִם־לְאָבִיךָ בַּסָּתֶר וְאָבִיךָ

הָרֹאֶה בַּמִּסְתָּרִים הוּא (בַּגָּלוּי) יִגְמְלֶךָ׃ <strong><span class=c>19</span></strong> אַל

תַּאַצְרוּ לָכֶם אוֹצָרוֹת בָּאָרֶץ אֲשֶׁר יֹאכְלוּם שָׁם סָס וְרָקָב

וְגַנָּבִים יַחְתְּרוּ וְגָנָבוּ׃ <strong><span class=c>20</span></strong> אֲבָל תַּאַצְרוּ לָכֶם

אוֹצָרוֹת בַּשָׁמָיִם אֲשֶׁר סָס וְרָקָב לֹא־יֹאכְלוּם שָׁם וְגַנָּבִים לֹא

יַחְתְּרוּ וְלֹא יִגְנֹבוּ׃ <strong><span class=c>21</span></strong> כִּי בִמְקוֹם אֲשֶׁר־אוֹצַרְכֶם

בּוֹ שָׁם יִהְיֶה גַם־לְבַבְכֶם׃ <strong><span class=c>22</span></strong> נר הַגּוּף הָעָיִן

וְאִם־עֵינְךָ תְמִימָה כָּל־גּוּפְךָ יֵאוֹר׃ <strong><span class=c>23</span></strong> וְאִם־עֵינְךָ

רָעָה כָּל־גּוּפְךָ יֶחְשָׁךְ וְאִם יֶחְשַׁךְ הָאוֹר אֲשֶׁר בְּקִרְבְּךָ

מָה־רַב הַחשֶׁךְ׃ <strong><span class=c>24</span></strong> לֹא יוּכַל אִישׁ לַעֲבֹד שְׁנֵי אֲדֹנִים

כִּי יִשְׂנָא אֶת־הָאֶחָד וְיֶאֱהַב אֶת הָאַחֵר אוֹ יִדְבַּק בְּאֶחָד וְיִבְזֶה

אֶת־הָאַחֵר לֹא תּוּכְלוּ עֲבוֹד אֶת־הָאֱלֹהִים וְאֶת־הַמָּמוֹן׃ <strong><span class=c>25</span></strong>

עַל־כֵּן אֹמֵר אֲנִי לָכֶם אַל תִּדְאֲגוּ לְנַפְשְׁכֶם לֵאמֹר מַה־נֹּאכֵל

וּמַה־נִּשְׁתֶּה וּלְגוּפְכֶם לֵאמֹר מַה־נִּלְבָּשׁ הֲלֹא הַנֶּפֶשׁ הִיא

יְקָרָה מִן־הַמָּזוֹן וְהַגּוּף יָקָר מִן־הַמַּלְבּוּשׁ׃ <strong><span class=c>26</span></strong>

הַבִּיטוּ אֶל־עוֹף הַשָׁמַיִם וּרְאוּ הֵן לֹא יִזְרְעוּ וְלֹא יִקְצְרוּ וְלֹא

יַאַסְפוּ לַאֲסָמִים וַאֲבִיכֶם שֶׁבַּשָׁמַיִם מְכַלְכֵּל אֹתָם הֲלֹא אַתֶּם

נַעֲלֵיתֶם עֲלֵיהֶם מְאֹד׃ <strong><span class=c>27</span></strong> וּמִי בָכֶָם בְּדַאֲגָתוֹ יוּכַל

לְהוֹסִיף עַל־קומָתוֹ אַמָּהּ אֶחָת׃ <strong><span class=c>28</span></strong> וְלִלְבוּשׁ לָמָּה

תִדְאָגה הִתְבּוֹזָנוּ־נָא אֶל־שׁוֹשַׁנֵּי הַשָּׂדֶה הַצֹּמְחוֹת׃ <strong><span class=c>29</span></strong>

לֹא יַעַמְלוּ וְלֹא יִטְווּ וַאֲנִי אֹמֵר לָכֶם כִּי גַם־שְׁלֹמֹה

בְּכָל־הֲדָרוֹ לֹא־הָיָה לָבוּשׁ כְּאַחַת מֵהֵנָּה׃ <strong><span class=c>30</span></strong> וְאִם־כָּכָה

מַלְבִּישׁ הָאֱלֹהִים אֶת־חֲצִיר הַשָּׂדֶה אֲשֶׁר הַיּוֹם צּמֵחַ וּמָחָר

יֻשְׁלַךְ לְתוֹךְ הַתַּנּוּר אַף כִּי־אֶתְכֶם קְטַנֵּי אֱמוּנָה׃ <strong><span class=c>31</span></strong>

לָכֵן אַל־תִּדְאֲגוּ לֵאמֹר מַה־נֹּאכַל וּמַה־נִּשְׁתֶּה וּמַה־נִּלְבָּשׁ׃ <strong><span class=c>32</span></strong>

כִּי אֶת־כָּל־אֵלֶּה מְבַקְשִׁים הַגּוֹיִם הֲלֹא יֹדֵעַ אֲבִיכֶם אֲשֶׁר

בַּשָׁמַיִם כִּי צְרִיכִים אַתֶּם לְכָל־אֵלֶּה׃ <strong><span class=c>33</span></strong> אַךְ

דִּרְשׂוּ בָרִאשׁוֹנָה אֶת־מַלְכוּת אֱלֹהִים וְאֶת־צִדְקָתוֹ וְנוֹסַף לָכֶם

כָּל־אֵלֶּה׃ <strong><span class=c>34</span></strong> לָכֵן אַל־תִּדְאֲגוּ לְיוֹם מָחָר כִּי יוֹם

מָחָר הוּא יִדְאַג לוֹ וְדַיָּהּ לַצָּרָה בְּשַׁעְתָּה׃</p>
<p><strong><span class=g>ז</span></strong>&nbsp;&nbsp; אַל־תִּשְׁפֹטוּ לְמַעַן אֲשֶׁר לֹא תִּשָׁפֵטוּ׃ <strong><span class=c>2</span></strong> כִּי

בַמִּשְׁפָּט אֲשֶׁר אַתֶּם שֹׁפְטִים תִּשָׁפֵטוּ וּבַמִּדָּה אֲשֶׁר אַתֶּם

מֹדֲדִים יִמַּד לָכֶם׃ <strong><span class=c>3</span></strong> וְלָמָּה זֶּה תִרְאֶה אֶת־הַקֵּיסָם

בְּעֵין אָחִיךָ וְאֶל־הַקּוֹרָה אֲשֶׁר בְּעֵינְךָ לֹא תַבִּיט׃ <strong><span class=c>4</span></strong>

וְאֵיךְ תֹּאמַר אֶל־אָחִיךָ הַנִּיחָה לִּי וְאָסִיר אֶת־הַקֵּיסָם מֵעֵינֶךָ

וְהִנֵּה הַקּוֹרָה בְּעֵינֶךָ׃ <strong><span class=c>5</span></strong> הֶחָנֵף הָסֵר בָּרִאשׁוֹנָה

אֶת־הַקּוֹרָה מֵעֵינְךָ וְאַחֲרֵי כֵן רָאֹה תִרְאֶה לְהָסִיר אֶת־הַקֵּיסָם

מֵעֵין אָחִיךָ׃ <strong><span class=c>6</span></strong> אַל־תִּתְּנוּ אֶת־הַקֹּדֶשׁ לַכְּלָבִים

וְאַל־תַּשְׁלִיכוּ פְנִינֵיכֶם לִפְנֵי הַחֲזִירִים פֶּן־יִרְמְסוּם בְּרַגְלֵיהֶם

וּפַנוּ וְטָרְפוּ אֶתְכֶם׃ <strong><span class=c>7</span></strong> שַׁאֲלוּ וְיִנָּתֵן לָכֶם

דִּרְשׁוּ וְתִמְצָאוּ דִּפְקוּ וְיִפָּתַח לָכֶם׃ <strong><span class=c>8</span></strong> כִּי

כָּל־הַשֹׁאֵל יְקַבֵּל וְהַדֹּרֵשׁ יִמְצָא וְהַדֹּפֵק יִפָּתַח לוֹ׃ <strong><span class=c>9</span></strong>

הֲיֵשׁ בָּכֶם אִישׁ אֲשֶׁר יִשְׁאַל מִמֶּנּוּ בְּנוֹ לָחֶם וְנָתַן־לוֹ אָבֶן׃ <strong><span class=c>10</span></strong>

וְכִי יִשְׁאַל מִמֶּנּוּ דָּג הֲיִתֶּן־לוֹ נָחָשׁ׃ <strong><span class=c>11</span></strong> הֵן

אַתֶּם הָרָעִים יֹדְעִים לָתֵת מַתָּנוֹת טֹבוֹת לִבְנֵיכֶם אַף כִּי־אֲבִיכֶם

שֶׁבַּשָׁמַיִם יִתֵּן אַךְ־טוֹב לַשֹׁאֲלִים מֵאִתּוֹ׃ <strong><span class=c>12</span></strong> לָכֵן

כֹּל אֲשֶׁר תִּרְצוּ שֶׁיַּעֲשׂוֹּ לָכֶם בְּנֵי הָאָדָם עֲשׂוֹּ לָהֶם

גַּם־אַתֶּם כִּי־זֹאת הַתּוֹרָה וְהַנְּבִיאִים׃ <strong><span class=c>13</span></strong> בֹּאוּ

בַּפֶּתַח הַצָּר כִּי רָחָב הַפֶּתַח וּמְרֻוַּחַת דֶּרֶךְ הָאֲבַדּוֹן וְרַבִּים

אֲשֶׁר יָבֹאוּ בוֹ׃ <strong><span class=c>14</span></strong> וְצַר הַפֶּתַח וּמוּצָק דֶּרֶךְ

הָחַיִּים וּמְעַטִּים הֵם אֲשֶׁר יִמְצְאוּהָ׃ <strong><span class=c>15</span></strong> הִשָׁמְרוּ

לָכֶם מִנְּבִיאֵי הַשָׁקֶר הַבָּאִים אֲלֵיכֶם בִּלְבוּשׁ כְּבָשִׂים

וּבְקִרְבָּם זְאֵבִים טֹרְפִים הֵמָּה׃ <strong><span class=c>16</span></strong> הַכֵּר תַּכִּירוּ

אוֹתָם בְּפִרְיָם הֲיֵאָסְפוּ עֲנָבִים מִן־הַקֹּצִים אוֹ תְאֵנִים

מִן־הַבַּרְקָנִים׃ <strong><span class=c>17</span></strong> כֵּן כָּל־עֵץ טוֹב עֹשֶׂה פְּרִי טוֹב

וְהַנִּשְׁחָת עֹשֶׂה פְּרִי רָע׃ <strong><span class=c>18</span></strong> עֵץ טוֹב לֹא־יוּכַל

עֲשׂוֹת פְּרִי רָע וְעֵץ נִשְׁחָת לֹא יַעֲשֶׂה פְּרִי טוֹב׃ <strong><span class=c>19</span></strong>

וְכָל־עֵץ אֲשֶׁר־לֹא יַעֲשֶׂה פְּרִי טוֹב יִכָּרֵת וְיֻשְׁלַךְ בָּאֵשׁ׃ <strong><span class=c>20</span></strong>

לָכֵן בְּפִרְיָם תַּכִּירוּ אוֹתָם׃ <strong><span class=c>21</span></strong> לֹא כָל־הָאֹמֵר לִי

אֲדֹנִי אֲדֹנִי יָבוֹא בְּמַלְכוּת הַשָׁמָיִם כִּי אִם־הָעֹשֶׂה רְצוֹן אָבִי

שֶׁבַּשָׁמָיִם׃ <strong><span class=c>22</span></strong> וְהָיָה בַּיּוֹם הַהוּא יֹאמְרוּ רַבִּים

אֵלַי אֲדֹנִי אֲדֹנִי הֲלֹא בְשִׁמְךָ נִבֵּאנוּ וּבְשִׁמְךָ גֵּרַשְׁנוּ שֵׁדִים

וּבְשִׁמְךָ עָשִׂינוּ נִפְלָאוֹת רַבּוֹת׃ <strong><span class=c>23</span></strong> אָז אֶעֱנֶה־בָּם

לֵאמֹר מֵעוֹלָם לֹא יָדַעְתִּי אֶתְכֶם סוּרוּ מִמֶּנִּי פֹּעֲלֵי אָוֶן׃ <strong><span class=c>24</span></strong>

לָכֵן כָּל־הַשֹׁמֵעַ אֶת־דְבָרַי אֵלֶּה וְעָשָׂה אֹתָם אֲדַמֵּהוּ לְאִישׁ חָכָם

אֲשֶׁר־בָּנָה אֶת־בֵּיתוֹ עַל־הַצּוּר׃ <strong><span class=c>25</span></strong> וַיֵּרֶד הַגֶּשֶׁם

וַיִּשְׁטְפוּ הַנְּחָלִים וַיְנַשְׁבוּ הָרוּחוֹת וַיִּגְּעוּ בַּבַּיִת הַהוּא

וְלֹא נָפָל כִּי יֻסַּד עַל־הַצּוּר׃ <strong><span class=c>26</span></strong> וְכָל־הַשֹׁמֵעַ

אֶת־דְּבָרַי אֵלֶּה וְלֹא יַעֲשֶׂה אֹתָם יִדְמֶה לְאִישׁ בַּעַר אֲשֶׁר־בָּנָה

אֶת־בֵּיתוֹ עַל־הַחוֹל׃ <strong><span class=c>27</span></strong> וַיֵּרֶד הַגֶּשֶׁם וַיִּשְׁטְפוּ

הַנְּחָלִים וַיְנַשְׁבוּ הָרוּחוֹת וַיִּפְגְּעוּ בַּבַּית הַהוּא וַיִפֹּל

וַתְּהִי מַפַּלְתּוֹ גְדוֹלָה׃ <strong><span class=c>28</span></strong> וַיְהִי כְּכַלּוֹת יֵשׁוּעַ

לְדַבֵּר אֶת־הַדְּבָרִים הָאֵלֶּה וַיִּשְׁתּוֹמֵם הֲמוֹן הָעָם עַל־תּוֹרָתוֹ׃ <strong><span class=c>29</span></strong>

כִּי הָיָה מְלַמֵּד אוֹתָם כְּאִישׁ שִׁלְטוֹן וְלֹא כַּסּוֹפְרִים׃</p>
<p><strong><span class=g>ח</span></strong>&nbsp;&nbsp; וַיֵּרֶד מִן־הָהָר וַיֵּלֶךְ אַחֲרָיו הֲמוֹן עַם רָב׃ <strong><span class=c>2</span></strong>

וְהִנֵּה אִישׁ מְצֹרָע בָּא וַיִּשְׁתַּחוּ־לוֹ וַיֹּאמַר אֲדֹנִי אִם־תִּרְצֶה

תּוּכַל לְטַהֲרֵנִי׃ <strong><span class=c>3</span></strong> וַיִּשְׁלַח יֵשׁוּעַ אֶת־יָדוֹ וַיִּגַּע־בּוֹ

וַיֹּאמֶר חָפֵץ אָנֹכִי טְהָר וּבְרֶגַע נִרְפְּאָה צָרַעְתּוֹ׃ <strong><span class=c>4</span></strong>

וַיֹּאמֶר אֵלָיו יֵשׁוּעַ רְאֵה אַל־תְּסַפֵּר לְאִישׁ וְלֵךְ הֵרָאֵה אֶל־הַכֹּהֵן

וְהִקְרַבְתָּ אֶת־הַקָּרְבָּן אֲשֶׁר צִוָּה משֶׁה לְעֵדוּת לָהֶם׃ <strong><span class=c>5</span></strong>

וַיְהִי כְּבֹאוֹ אֶל־כְּפַר־נַחוּם וַיִּגַּשׁ אֵלָיו שַׂר־מֵאָה אֶחָד

וַיִּתְחַנֶּן־לוֹ לֵאמֹר׃ <strong><span class=c>6</span></strong> אֲדֹנִי הִנֵּה נַעֲרִי נָפַל

לְמִשְׁכָּב בְּבֵיתִי וְהוּא נְכֵה אֵבָרִים וּמְעֻנֶּה עַד־מְאֹד׃ <strong><span class=c>7</span></strong>

וַיֹּאמֶר יֵשׁוּעַ אֵלָיו אָבֹא וּרְפָאתִיו׃ <strong><span class=c>8</span></strong> וַיַּעַן

שַׂר־הַמֵּאָה וַיֹּאמַר אֲדֹנִי נְקַלּתִי מֵאֲשֶׁר תָּבֹא בְּצֵל קוֹרָתִי רַק

דַבֶּר־נָא דָּבָר וְנִרְפָּא נַעֲרִי׃ <strong><span class=c>9</span></strong> כִּי אָנֹכִי אִישׁ

אֲשֶׁר תַּחַת מֶמְשָׁלָה וְגַם־יֵשׁ תַּחַת יָדִי אַנְשֵׁי צָבָא וְאָמַרְתִּי

לָזֶה לֵךְ וְהָלַךְ וְלָזֶה בּוֹא וּבָא וּלְעַבְדִּי עֲשֵׂה־זֹאת וְעָשָׂה׃ <strong><span class=c>10</span></strong>

וַיִּשְׁמַע יֵשׁוּעַ וַיִּתְמַהּ וַיֹּאמֶר אֶל־הַהֹלְכִים אַחֲרָיו אָמֵן אֹמֵר

אֲנִי לָכֶם גַּם־בְּיִשְׂרָאֵל לֹא־מָצָאתִי אֱמוּנָה רַבָּה כָּזֹאת׃ <strong><span class=c>11</span></strong>

וַאֲנִי אֹמֵר לָכֶם רַבִּים יָבֹאוּ מִמִּזְרָח וּמִמַּעֲרָב וְיָסֵבּוּ עִם־אַבְרָהָם

וְיִצְחָק וְיַעֲקֹב בְּמַלְכוּת הַשָׁמָיִם׃ <strong><span class=c>12</span></strong> אֲבָל בְּנֵי

הַמַּלְכוּת הֵמָּה יְגֹרֲשׂוּ אֶל־הַחשֶׁךְ הַחִיצוֹן שָׁם תִּהְיֶה הַיְלָלָה

וַחֲרוֹק הַשִׁנָּיִם׃ <strong><span class=c>13</span></strong> וַיֹּאמֶר יֵשׁוּעַ אֶל־שַׂר־הַמֵּאָה

לֵךְ וְכֶאֱמוּנָתְךָ כֵּן יִהְיֶה־לָּךְ וַיֵּרָפֵא נַעֲרוֹ בַּשָׁעָה הַהִיא׃ <strong><span class=c>14</span></strong>

וַיָּבֹא יֵשׁוּעַ בֵּיתָה פֶטְרוֹס וַיַּרְא אֶת־חֲמוֹתוֹ נֹפֶלֶת לְמִשְׁכָּב

וְחוֹלַת קַדָּחַת׃ <strong><span class=c>15</span></strong> וַיִּגַּע בְּיָדָהּ וַתִּרֶף מִמֶּנָּה

הַקַּדָּחַת וְתָּקָם וַתְּשָׁרֲתֵם׃ <strong><span class=c>16</span></strong> וַיְהִי לְעֵת עֶרֶב

וַיָּבִיאוּ אֵלָיו רַבִּים אֲחוּזֵי שֵׁדִים וַיְגָרֶשׁ אֵת־הָרוּחוֹת בִּדְבַר

פִּיו וַיְרַפֵּא אֵת כָּל־הַחוֹלִים׃ <strong><span class=c>17</span></strong> לְמַלּאת אֵת אֲשֶׁר

דִּבֶּר יְשַׁעְיָהוּ הַנָּבִיא לֵאמֹר חֳלָיֵנוּ הוּא נָשָׂא וּמַכְאֹבֵינוּ

סְבָלָם׃ <strong><span class=c>18</span></strong> וַיְהִי כִּרְאוֹת יֵשׁוּעַ הֲמוֹן עַם רַב

סְבִיבֹתָיו וַיְצַו לַעֲבֹר מִשָׁם אֶל־עֵבֶר הַיָּם׃ <strong><span class=c>19</span></strong> וַיִּגַּשׁ

אֵלָיו אַחַד הַסּוֹפְרִים וַיֹּאמֶר אֵלָיו רַבִּי אֵלְכָה אַחֲרֶיךָ אֶל

כָּל־אֲשֶׁר תֵּלֵךְ׃ <strong><span class=c>20</span></strong> וַיֹּאמֶר אֵלָיו יֵשׁוּעַ לַשׂוּעָלִים

יֵשׁ־חוֹרִים וּלְעוֹף הַשָׁמַיִם קִנִּים וּבֶן־הָאָדָם אֵין לוֹ מָקוֹם

לְהַנִּיחַ אֶת־רֹאשׁוֹ׃ <strong><span class=c>21</span></strong> וְאִישׁ אַחֵר מִן־הַתַּלְמִידִים

אָמַר אֵלָיו אֲדֹנִי הַנִּיחָה־לִּי וְאֵלֵךְ בָּרִאשׁוֹנָה לִקְבֹּר אֶת־אָבִי׃ <strong><span class=c>22</span></strong>

וַיֹּאמֶר אֵלָיו יֵשׁוּעַ לֵךְ אַחֲרָי וְהַנַּח לַמֵּתִים לִקְבֹּר אֶת־מֵתֵיהֶם׃
<strong><span class=c>23</span></strong> וַיֵּרֶד אֶל־הָאֳנִיָּה וַיֵּרְדוּ אִתּוֹ תַּלְמִידָיו׃ <strong><span class=c>24</span></strong>

וְהִנֵּה סַעַר גָּדוֹל הָיָה בַיָּם עַד־אֲשֶׁר כִּסּוּ הַגַּלִּים

אֶת־הָאֳנִיָּה וְהוּא יָשֵׁן׃ <strong><span class=c>25</span></strong> וַיִּגְּשׁוּ אֵלָיו

תַּלְמִידָיו וַיָּעִירוּ אוֹתוֹ לֵאמֹר הוֹשִׁיעֵנוּ אֲדֹנֵינוּ אָבָדְנוּ׃ <strong><span class=c>26</span></strong>

וַיֹּאמֶר אֲלֵיהֶם קְטַנֵּי אֱמוּנָה מַה חֲרֵדִים אַתֶּם וַיָּקָם וַיִּגְעַר

בָּרוּחוֹת וּבַיָּם וַתְּהִי דְּמָמָה רַבָּה׃ <strong><span class=c>27</span></strong> וַיִּתְמְהוּ

הָאֲנָשִׁים וַיֹּאמְרוּ מִי אֵפוֹא הוּא אֲשֶׁר גַּם־הָרוּחוֹת וְהַיָּם אֵלָיו

יִשְׁמָעוּן׃ <strong><span class=c>28</span></strong> וַיְהִי כְּבֹאוֹ אֶל־עֵבֶר הַיָּם אֶל־אֶרֶץ

הַגַּדְרִיִּם וַיִּפְגְּשׁוּהוּ שְׁנֵי אֲנָשִׁים אֲחוּזֵי שֵׁדִים יֹצְאִים

מִבָּתֵּי הַקְּבָרוֹת וְהֵמָּה רַגְזָנִים מְאֹד עַד אֲשֶׁר לֹא־יָכֹל אִישׁ

לַעֲבֹר בַּדֶּרֶךְ הַהוּא׃ <strong><span class=c>29</span></strong> וְהִנֵּה הֵם צֹעֲקִים לֵאמֹר מָה

לָּנוּ וָלָךְ יֵשׁוּעַ בֶּן הָאֱלֹהִים הֲבָאתָ הֲלֹם לְעַנּוֹתֵנוּ בְּלֹא עֵת׃ <strong><span class=c>30</span></strong>

וְשָׁם עֵדֶר חֲזִירִים רַבִּים רֹעִים הָרְחֵק מֵהֶם׃ <strong><span class=c>31</span></strong>

וַיִּתְחַנֲנוּ אֵלָיו הַשֵׁדִים לֵאמֹר אִם תְּגָרֲשֵׁנוּ תְּנָה לָּנוּ לָבוֹא

בְּעֵדֶר הַחֲזִירִים׃ <strong><span class=c>32</span></strong> וַיֹּאמֶר אֲלֵיהֶם לֵכוּ וַיֵּצְאוּ

וַיָּבֹאוּ בְּעֵדֶר הַחֲזִירִים וְהִנֵּה הִשְׂתָּעֵר כָּל־עֵדֶר הַחֲזִירִים

מִן־הַמּוֹרָד אֶל־הַיָּם וַיָּמוּתוּ בַּמָּיִם׃ <strong><span class=c>33</span></strong> וַיָּנוּסוּ

הָרֹעִים וַיָּבֹאוּ הָעִירָה וַיַּגִּידוּ אֶת־הַכֹּל וְאֵת אֲשֶׁר נַעֲשָׂה

לַאֲחוּזֵי הַשֵׁדִים׃ <strong><span class=c>34</span></strong> וְהִנֵּה כָּל־הָעִיר יָצְאָה לִקְרַאת

יֵשׁוּעַ וְכִרְאוֹתָם אֹתוֹ וַיְבַקְשׁוּ מִמֶּנּוּ לַעֲבֹר מִגְּבוּלָם׃</p>
<p><strong><span class=g>ט</span></strong>&nbsp;&nbsp; וַיֵּרֶד בָּאֳנִיָּה וַיַּעֲבֹר וַיָּבֹא אֶל־עִירוֹ׃ <strong><span class=c>2</span></strong>

וְהִנֵּה הֵם מְבִיאִים אֵלָיו אִישׁ נְכֵה אֵבָרִים וְהוּא מֻשְׁכָּב

עַל־הַמִּטָּה וַיְהִי כִּרְאוֹת יֵשׁוּעַ אֶת־אֱמוּנָתָם וַיֹּאמֶר אֶל־נְכֵה

הָאֵבָרִים חֲזַק בְּנִי נִסְלְחוּ־לְךָ חַטֹּאתֶיךָ׃ <strong><span class=c>3</span></strong> וְהִנֵּה

אֲנָשִׁים מִן־הַסּוֹפְרִים אָמְרוּ בִלְבָבָם מְגַדֵּף הוּא׃ <strong><span class=c>4</span></strong>

וְיֵשׁוּעַ רָאָה אֶת־מַחְשְׁבֹתָם וַיֹּאמַר לָמָּה תַחְשְׁבוּ רָעָה

בִּלְבַבְכֶם׃ <strong><span class=c>5</span></strong> כִּי מָה הַנָּקֵל הֶאָמֹר נִסְלְחוּ־לְךָ

חַטֹּאתֶיךָ אִם־אָמֹר קוּם הִתְהַלֵּךְ׃ <strong><span class=c>6</span></strong> אַךְ לְמַעַן

תֵּדְעוּן כִּי בֶן־הָאָדָם יֶשׁ־לוֹ הַשָׁלְטָן בָּאָרֶץ לִסְלֹחַ לַחֲטָאִים

וַיֹּאמֶר אֶל־נְכֵה הָאֵבָרִים קוּם שָׂא אֶת־מִטָּתְךָ וְלֶךְ־לְךָ אֶל־בֵּיתֶך׃
<strong><span class=c>7</span></strong> וַיָּקָם וַיֵּלֶךְ לְבֵיתוֹ׃ <strong><span class=c>8</span></strong> וַהֲמוֹן

הָעָם רָאוּ וַיִּשְׁתּוֹמֲמוּ וַיְשַׁבְּחוּ אֶת־הָאֱלֹהִים אֲשֶׁר נָתַן

שָׁלְטָן כָּזֶה לִבְנֵי אָדָם׃ <strong><span class=c>9</span></strong> וַיְהִי בַּעֲבֹר יֵשׁוּעַ

מִשָׁם וַיַּרְא אִישׁ יֹשֵׁב בְּבֵית־הַמֶּכֶס וּשְׁמוֹ מַתָּי וַיֹּאמֶר אֵלָיו

לְכָה אַחֲרָי וַיָּקָם וַיֵּלֶךְ אַחֲרָיו׃ <strong><span class=c>10</span></strong> וַיְהִי

בַּהֲסִבּוֹ בְּבֵיתוֹ וְהִנֵּה מוֹכְסִים וְחַטָּאִים רַבִּים בָּאוּ וַיָּסֵבּוּ

עִם־יֵשׁוּעַ וְתַלְמִידָיו׃ <strong><span class=c>11</span></strong> וַיִּרְאוּ הַפְּרוּשִׁים

וַיֹּאמְרוּ אֶל־תַּלְמִידָיו מַדּוּעַ יֹאכַל רַבְּכֶם עִם־הַמּוֹכְסִים

וְהַחַטָּאִים׃ <strong><span class=c>12</span></strong> וַיִּשְׁמַע יֵשׁוּעַ וַיֹּאמֶר אֲלֵיהֶם

הַחֲזָקִים אֵינָם צְרִיכִים לְרֹפֵא כִּי אִם־הַחוֹלִים׃ <strong><span class=c>13</span></strong>

וְאַתֶּם צְאוּ וְלִמְדוּ מָה הוּא שֶׁנֶּאֱמַר חֶסֶד חָפַצְתִּי וְלֹא זָבַח כִּי

לֹא־בָאתִי לִקְרֹא אֶת־הַצַּדִּיקִים כִּי אִם־אֶת־הַחַטָּאִים (לִתְשׁוּבָה)׃ <strong><span class=c>14</span></strong>

וַיִּגְּשׁוּ אֵלָיו תַּלְמִידֵי יוֹחָנָן וַיֹּאמְרוּ מַדּוּעַ אֲנַחְנוּ

וְהַפְּרוּשִׁים צָמִים הַרְבֵּה וְתַלְמִידֶיךָ אֵינָם צָמִים׃ <strong><span class=c>15</span></strong>

וַיֹּאמֶר אֲלֵיהֶם יֵשׁוּעַ אֵיךְ יוּכְלוּ בְּנֵי הַחֻפָּה לְהִתְאַבֵּל בְּעוֹד

הֶחָתָן עִמָּהֶם הִנֵּה יָמִים בָּאִים וְלֻקַּח מֵאִתָּם הֶחָתָן וְאָז

יָצוּמוּ׃ <strong><span class=c>16</span></strong> אֵין אָדָם מֵשִׂים טְלַאי חָדָשׁ עַל־שִׁמְלָה

בָלָה כִּי יִנָּתֵק הַטְּלַאי מִן־הַשִּׂמְלָה וְיִתְרַחֵב הַקֶּרַע׃ <strong><span class=c>17</span></strong>

וְאֵין נוֹתְנִים יַיִן חָדָשׁ בְּנֹאדוֹת בָּלִים פֶּן־יִבָּקְעוּ הַנֹּאדוֹת

וְהַיַּיִן יִשָׁפֵךְ וְהַנֹּאדוֹת יֹאבֵדוּ אֲבָל נוֹתְנִים אֶת־הַיַּיִן

הֶחָדָשׁ בְּנֹאדוֹת חֲדָשִׁים וּשְׁנֵיהֶם יַחְדָּו יִשָׁמֵרוּ׃ <strong><span class=c>18</span></strong>

וַיְהִי הוּא מְדַבֵּר אֲלֵיהֶם אֶת־הַדְּבָרִים הָאֵלֶּה וְהִנֵּה אַחַד הַשָּׂרִים

בָּא וַיִּשְׁתַּחוּ־לוֹ וַיֹּאמַר עַתָּה זֶה מֵתָה בִתִּי בֹּא־נָא וְשִׂים

אֶת־יָדְךָ עָלֶיהָ וְתִחְיֶה׃ <strong><span class=c>19</span></strong> וַיָּקָם יֵשׁוּעַ וַיֵּלֶךְ

אַחֲרָיו הוּא וְתַלְמִידָיו׃ <strong><span class=c>20</span></strong> וְהִנֵּה אִשָׁה זָבַת דָּם

שְׁתֵּים עֶשְׂרֵה שָׁנָה נִגְּשָׁה מֵאַחֲרָיו וַתִּגַּע בִּכְנַף בִּגְדוֹ׃ <strong><span class=c>21</span></strong>

כִּי אָמְרָה בְּלִבָּהּ רַק אִם־אֶגַּע בְּבִגְדוֹ אִוָּשֵׁעַ׃ <strong><span class=c>22</span></strong>

וַיִּפֶן יֵשׁוּעַ וַיַּרְא אוֹתָהּ וַיֹּאמַר חִזְקִי בִתִּי אֱמוּנָתֵךְ

הוֹשִׁיעָה לָּךְ וַתִּוָּשַׁע הָאִשָׁה מִן־הַשָׁעָה הַהִיא׃ <strong><span class=c>23</span></strong>

וַיָּבֹא יֵשׁוּעַ אֶל־בֵּית הַשָּׂר וַיַּרְא אֶת הַמְחַלֲלִים בַּחֲלִילִים

וְאֶת־הָעָם הַהוֹמֶה וַיֹּאמַר׃ <strong><span class=c>24</span></strong> סוּרוּ מִפֹּה כִּי לֹא

מֵתָה הַיַּלְדָּה אַךְ יְשֵׁנָה הִיא וַיִּשְׂחֲקוּ לוֹ׃ <strong><span class=c>25</span></strong> וַיְהִי

כַּאֲשֶׁר הוֹצִיאוּ אֶת־הָעָם מִשָׁם וַיָּבֹא הַבַּיְתָה וַיֹּאחֶז בְּיָדָהּ

וַתָּקָם הַנַּעֲרָה׃ <strong><span class=c>26</span></strong> וַתֵּצֵא הַשְׁמוּעָה הַזֹּאת

בְּכָל־הָאָרֶץ הַהִיא׃ <strong><span class=c>27</span></strong> וַיַּעֲבֹר יֵשׁוּעַ מִשָׁם

וַיֵּלְכוּ אַחֲרָיו שְׁנֵי אֲנָשִׁים עִוְרִים וְהֵמָּה צֹעֲקִים וְאֹמְרִים

חָנֵּנוּ בֶּן־דָּוִד׃ <strong><span class=c>28</span></strong> וּכְבוֹאוֹ הַבַּיְתָה נִגְּשׁוּ

אֵלָיו הַעִוְרִים וַיֹּאמֶר אֲלֵיהֶם יֵשׁוּעַ הֲמַאֲמִינִים אַתֶּם כִּי

יֵשׁ־לְאֵל יָדִי לַעֲשׂוֹת זֹאת וַיֹּאמְרוּ אֵלָיו הֵן אֲדֹנֵינוּ׃ <strong><span class=c>29</span></strong>

וַיִּגַּע בְּעֵינֵיהֶם וַיֹּאמַר יְהִי לָכֶם כֶּאֱמוּנַתְכֶם׃ <strong><span class=c>30</span></strong>

וַתִּפָּקַחְנָה עֵינֵיהֶם וַיִּגְעַר־בָּם יֵשׁוּעַ וַיֹּאמַר רְאוּ

פֶּן־יִוָּדַע לְאִישׁ׃ <strong><span class=c>31</span></strong> וְהֵמָּה בְּצֵאתָם הִשְׁמִיעוּ

אֶת־שָׁמְעוֹ בְּכָל־הָאָרֶץ הַהִיא׃ <strong><span class=c>32</span></strong> הֵמָּה יָצָאוּ וְהִנֵּה

הֵבִיאוּ אֵלָיו אִישׁ אִלֵּם אֲחוּז שֵׁד׃ <strong><span class=c>33</span></strong> וַיְגָרֶשׁ

אֶת־הַשֵׁד וְהָאִלֵּם הֵחֵל לְדַבֵּר וַיִּתְמַהּ הֲמוֹן הָאֲנָשִׁים וַיֹּאמְרוּ

מֵעוֹלָם לֹא־נִרְאֲתָה כָזֹאת בְּיִשְׂרָאֵל׃ <strong><span class=c>34</span></strong>

וְהַפְּרוּשִׁים אָמְרוּ עַל־יְדֵי שַׂר הַשֵׁדִים מְגָרֵשׁ הוּא אֵת הַשֵׁדִים׃ <strong><span class=c>35</span></strong>

וַיָּסָב יֵשׁוּעַ בְּכָל־הֶעָרִים וְהַכְּפָרִים וַיְלַמֵּד בִּכְנֵסִיּוֹתֵיהֶם

וַיְבַשֵּׂר בְּשׂוֹרַת הַמַּלְכוּת וַיְרַפֵּא כָּל־מַחֲלָה וְכָל־מַדְוֶה

בָּעָם׃ <strong><span class=c>36</span></strong> וּבִרְאוֹתוֹ אֶת־הַהֲמֹנִים נִכְמְרוּ רַחֲמָיו

עֲלֵיהֶם כִּי הֵם מִתְעַלְּפִים וְנִדָּחִים כַּצֹּאן אֲשֶׁר אֵין־לָהֶם רֹעֶה׃ <strong><span class=c>37</span></strong>

אָז יְדַבֵּר לְתַלְמִידָיו וַיֹּאמַר רַב הַקָּצִיר וְהַפֹּעֲלִים מְעַטִּים׃ <strong><span class=c>38</span></strong>

לָכֵן הִתְחַנֲנוּ אֶל־בַּעַל הַקָּצִיר לִשְׁלֹחַ פֹּעֲלִים לִקְצִירוֹ׃</p>
<p><strong><span class=g>י</span></strong>&nbsp;&nbsp; וַיִּקְרָא אֵלָיו אֶת־שְׁנֵים עָשָׂר תַּלְמִידָיו וַיִּתֵּן לָהֶם שָׁלְטָן

עַל־רוּחוֹת הַטֻּמְאָה לְגָרֲשֵׁם וְלִרְפּוֹא כָּל־חֳלִי וְכָל־מַדְוֶה׃ <strong><span class=c>2</span></strong>

וְאֵלֶּה שְׁמוֹת שְׁנֵים עָשָׂר הַשְׁלִיחִים הָרִאשׁוֹן שִׁמְעוֹן הַנִּקְרָא

פֶטְרוֹס וְאַנְדְּרַי אָחִיו יַעֲקֹב בֶּן־זַבְדַּי וְיוֹחָנָן אָחִיו׃ <strong><span class=c>3</span></strong>

פִילִפּוֹס וּבַר־תַּלְמַי תּוֹמָא וּמַתַּי הַמּוֹכֵס יַעֲקֹב בֶּן־חַלְפַי וְ

(לַבַּי הַמְכֻנֶּה) תַדָּי׃ <strong><span class=c>4</span></strong> שִׁמְעוֹן הַקַּנָּי וִיהוּדָה

אִישׁ־קְרִיּוֹת הוּא הַמֹּסֵר אֹתוֹ׃ <strong><span class=c>5</span></strong> אֶת־שְׁנֵים הֶעָשָׁר

הָאֵלֶּה שָׁלַח יֵשׁוּעַ וַיְצַו אֹתָם לֵאמֹר אֶל־דֶּרֶךְ הַגּוֹיִם

אַל־תֵּלֵכוּ וְאֶל־עִיר הַשֹׁמְרוֹנִים אַל־תָּבֹאוּ׃ <strong><span class=c>6</span></strong> לְכוּ

אֶל־הַצֹּאן הָאֹבְדוֹת אֲשֶׁר לְבֵית־יִשְׂרָאֵל׃ <strong><span class=c>7</span></strong>

וּבְלֶכְתְּכֶם קִרְאוּ לֵאמֹר מַלְכוּת הַשָׁמַיִם קָרְבָה לָבוֹא׃ <strong><span class=c>8</span></strong>

רִפְאוּ אֵת הַחוֹלִים טַהֲרוּ אֵת הַמְּצֹרָעִים הָקִימוּ אֵת הַמֵּתִים וְאֵת

הַשֵׁדִים גָּרֵשׁוּ חִנָּם לְקַחְתֶּם חִנָּם תִּתֵּנוּ׃ <strong><span class=c>9</span></strong>

לֹא־תִקְחוּ זָהָב וְלֹא כֶסֶף וְלֹא נְחשֶׁת בַּחֲגוֹרֵיכֶם׃ <strong><span class=c>10</span></strong>

וְלֹא תַרְמִיל לַדֶּרֶךְ וְלֹא שְׁתֵּי כֻתָּנוֹת וְלֹא נַעֲלַיִם וְלֹא מַטֶּה

כִּי־רָאוּי לַפֹּעֵל דֵּי מִחְיָתוֹ׃ <strong><span class=c>11</span></strong> וְכָל־עִיר וּכְפָר

אֲשֶׁר תָּבֹאוּ שָׁמָּה דִּרְשׁוּ מִי הוּא הָגוּן לָזֶה בְּתוֹכָהּ וְשָׁם

שְׁבוּ עַד צֵאתְכֶם׃ <strong><span class=c>12</span></strong> וּבְבוֹאֲכֶם אֶל־הַבָּיִת שַׁאֲלוּ־לוֹ

לְשָׁלוֹם׃ <strong><span class=c>13</span></strong> וְהָיָה אִם־הָגוּן הַבַּיִת יָבוֹא עָלָיו

שְׁלוֹמְכֶם וְאִם־אֵינֶנּוּ הָגוּן שְׁלוֹמְכֶם אֲלֵיכֶם יָשׁוּב׃ <strong><span class=c>14</span></strong>

וְכֹל אֲשֶׁר לֹא־יְקַבֵּל אֶתְכֶם וְלֹא יִשְׁמַע לְדִבְרֵיכֶם וִיצָאתֶם

מִן־הַבַּיִת הַהוּא וּמִן־הָעִיר הַהִיא וּנְעַרְתֶּם אֶת־עֲפַר רַגְלֵיכֶם׃ <strong><span class=c>15</span></strong>

אָמֵן אֹמֵר אֲנִי לָכֶם כִּי יֵקַל לְאֶרֶץ־סְדוֹם וַעֲמֹרָה בְּיוֹם הַדִּין

מִן־הָעִיר הַהִיא׃ <strong><span class=c>16</span></strong> הִנֵּה אָנֹכִי שֹׁלֵחַ אֶתְכֶם

כִּשְׁלֹחַ כְּבָשִׂים בֵּין זְאֵבִים לָכֵן הֱיוּ עֲרוּמִים כַּנְּחָשִׁים

וּתְמִימִים כַּיּוֹנִים׃ <strong><span class=c>17</span></strong> וְהִשָׁמְרוּ לָכֶם מִבְּנֵי

הָאָדָם כִּי יִמְסְרוּ אֶתְכֶם לְסַנְהֶדְרִיּוֹת וְיַכּוּ אֶתְכֶם בַּשׁוֹטִים

בִּכְנֵסִיּוֹתֵיהֶם׃ <strong><span class=c>18</span></strong> וְלִפְנֵי מֹשְׁלִים וּמְלָכִים

תּוּבְאוּ לְמַעֲנִי לְעֵדוּת לָהֶם וְלַגּוֹיִם׃ <strong><span class=c>19</span></strong> וְכִי

יִמְסְרוּ אֶתְכֶם אַל־תִּדְאֲגוּ אֵיךְ תְּדַבְּרוּ וּמֶה תְּדַבֵּרוּ כִּי יִנָּתֵן

לָכֶם בַּשָׁעָה הַהִיא אֵת אֲשֶׁר תְּדַבֵּרוּן׃ <strong><span class=c>20</span></strong> כִּי לֹא

אַתֶּם הֵם הַמְדַבְּרִים כִּי רוּחַ אֲבִיכֶם הוּא הַמְדַבֵּר בְּפִיכֶם׃ <strong><span class=c>21</span></strong>

וְאָח יִמְסֹר אֶת־אָחִיו לַמָּוֶת וְאָב יִמְסֹר אֶת־בְּנוֹ וְקָמוּ בָנִים

בַּאֲבוֹתָם וְיָמִיתוּ אוֹתָם׃ <strong><span class=c>22</span></strong> וִהְיִיתֶם שְׂנוּאִים

לְכָל־אָדָם לְמַעַן שְׁמִי וְהַמְחַכֶּה עַד־עֵת קֵץ הוּא יִוָּשֵׁעַ׃ <strong><span class=c>23</span></strong>

וְאִם־יִרְדְּפוּ אֶתְכֶם בְּעִיר אַחַת נוּסוּ לְעִיר אַחֶרֶת כִּי אָמֵן אֹמֵר

אֲנִי לָכֶם לֹא תְכַלּוּ לַעֲבֹר עָרֵי יִשְׂרָאֵל עַד כִּי־יָבוֹא בֶן־הָאָדָם׃ <strong><span class=c>24</span></strong>

אֵין תַּלְמִיד נַעֲלֶה עַל־רַבּוֹ וְעֶבֶד עַל־אֲדֹנָיו׃ <strong><span class=c>25</span></strong>

דַּיּוֹ לַתַּלְמִיד לִהְיוֹת כְּרַבּוֹ וְלָעֶבֶד לִהְיוֹת כַּאדֹנָיו

אִם־לְבַעַל הַבַּיִת קָרְאוּ בַעַל־זְבוּל אַף כִּי־לְאַנְשֵׁי בֵיתוֹ׃ <strong><span class=c>26</span></strong>

עַל־כֵּן לֹא תִירְאוּ מִפְּנֵיהֶם כִּי אֵין דָּבָר מְכֻסֶּה אֲשֶׁר לֹא יִגָּלֶה

וְאֵין נֶעְלָם אֲשֶׁר לֹא יִוָּדֵעַ׃ <strong><span class=c>27</span></strong> אֵת אֲשֶׁר אֲנִי אֹמֵר

לָכֶם בַּחשֶׁךְ דַּבְּרוּ בָאוֹר וַאֲשֶׁר יִלָּחֵשׁ לְאָזְנֵיכֶם הַשְׁמִיעוּ

מֵעַל הַגַּגּוֹת׃ <strong><span class=c>28</span></strong> וְאַל־תִּירְאוּ מִן־הַהֹרְגִים

אֶת־הַגּוּף וְאֶת־הַנֶּפֶשׁ לֹא־יוּכְלוּ לַהֲרֹג אַךְ תִּירְאוּ אֵת

אֲשֶׁר־יוּכַל לְאַבֵּד גַּם אֶת־הַנֶּפֶשׁ גַּם אֶת־הַגּוּף בְּגֵיהִנֹּם׃ <strong><span class=c>29</span></strong>

הֲלֹא תִמָּכַרְנָה שְׁתֵּי צִפֳּרִים בְּאִסָּר וְאַחַת מֵהֵנָּה לֹא תִּפּוֹל

אַרְצָה מִבַּלְעֲדֵי אֲבִיכֶם׃ <strong><span class=c>30</span></strong> וְאַתֶּם גַּם־שַׂעֲרוֹת

רֹאשְׁכֶם נִמְנוֹת כֻּלָּן׃ <strong><span class=c>31</span></strong> לָכֵן אַל־תִּירָאוּ הִנֵּה

יְקַרְתֶּם מִצִּפֳּרִים רַבּוֹת׃ <strong><span class=c>32</span></strong> הֵן כָּל־אֲשֶׁר יוֹדֶה בִי

לִפְנֵי הָאָדָם אוֹדֶה־בּוֹ גַם־אָנִי לִפְנֵי אָבִי שֶׁבַּשָׁמָיִם׃ <strong><span class=c>33</span></strong>

וַאֲשֶׁר יְכַחֵשׁ בִּי לִפְנֵי הָאָדָם אֲכַחֶשׁ־בּוֹ גַם־אָנִי לִפְנֵי אָבִי

שֶׁבַּשָׁמָיִם׃ <strong><span class=c>34</span></strong> אַל־תַּחְשְׁבוּ כִּי בָאתִי לְהָטִיל

שָׁלוֹם בָּאָרֶץ לֹא בָאתִי לְהָטִיל שָׁלוֹם כִּי אִם־חָרֶב׃ <strong><span class=c>35</span></strong>

כִּי בָאתִי לְהַפְרִיד בֵּין אִישׁ וְאָבִיו וּבֵין בַּת וְאִמָּהּ וּבֵין

כַּלָּה וַחֲמוֹתָהּ׃ <strong><span class=c>36</span></strong> וְאֹיְבֵי אִישׁ אַנְשֵׁי בֵיתוֹ׃ <strong><span class=c>37</span></strong>

הָאֹהֵב אֶת־אָבִיו וְאֶת־אִמּוֹ יוֹתֵר מִמֶּנִּי אֵינוֹ כְדַי לִי וְהָאֹהֵב

אֶת־בְּנוֹ וּבִתּוֹ יוֹתֵר מִמֶּנִּי אֵינוֹ כְדַי לִי׃ <strong><span class=c>38</span></strong>

וַאֲשֶׁר לֹא־יִקַּח אֶת־צְלוּבוֹ וְהָלַךְ אַחֲרָי אֵינוֹ כְדַי לִי׃ <strong><span class=c>39</span></strong>

הַמֹּצֵא אֶת־נַפְשׁוֹ יְאַבְּדֶנָּה וְהַמְאַבֵּד אֶת־נַפְשׁוֹ לְמַעֲנִי הוּא

יִמְצָאֶנָּה׃ <strong><span class=c>40</span></strong> הַמְקַבֵּל אֶתְכֶם אוֹתִי הוּא מְקַבֵּל

וְהַמְקַבֵּל אוֹתִי הוּא מְקַבֵּל אֵת אֲשֶׁר שְׁלָחָנִי׃ <strong><span class=c>41</span></strong>

הַמְקַבֵּל נָבִיא לְשֵׁם נָבִיא שְׂכַר נָבִיא יִקָּח וְהַמְקַבֵּל צַדִּיק

לְשֵׁם צַדִּיק שְׂכַר צַדִּיק יִקָּח׃ <strong><span class=c>42</span></strong> וְהַמַּשְׁקֶה

אֶת־אַחַד הַקְּטַנִּים הָאֵלֶּה רַק כּוֹס מַיִם קָרִים לְשֵׁם תַּלְמִיד אָמֵן

אֹמֵר אֲנִי לָכֶם כִּי לֹא־יֹאבַד שְׂכָרוֹ׃</p>
<p><strong><span class=g>יא</span></strong>&nbsp;&nbsp; וַיְהִי כְּכַלּוֹת יֵשׁוּעַ לְצַוֹּת אֶת־שְׁנֵים עָשָׂר תַּלְמִידָיו וַיֵּלֶךְ

מִשָׁם לְלַמֵּד וְלִקְרֹא בְּעָרֵיהֶם׃ <strong><span class=c>2</span></strong> וְיוֹחָנָן שָׁמַע

בְּבֵית הַסֹּהַר אֶת־מַעֲשֵׂי הַמָּשִׁיחַ וַיִּשְׁלַח שְׁנַיִם מִתַּלְמִידָיו׃ <strong><span class=c>3</span></strong>

וַיֹּאמֶר אֵלָיו הַאַתָּה הוּא הַבָּא אִם־נְחַכֶּה לְאַחֵר׃ <strong><span class=c>4</span></strong>

וַיַּעַן יֵשׁוּעַ וַיֹּאמֶר לָהֶם לְכוּ הַגִּידוּ לְיוֹחָנָן אֶת־אֲשֶׁר

שְׁמַעְתֶּם וְאֶת־אֲשֶׁר רְאִיתֶם׃ <strong><span class=c>5</span></strong> עִוְרִים רֹאִים

וּפִסְחִים מְהַלְּכִים מְצֹרָעִים מְטֹהָרִים וְחֵרְשִׁים שׁוֹמְעִים וּמֵתִים

קָמִים וַעֲנִיִּים מִתְבַּשְׁרִים׃ <strong><span class=c>6</span></strong> וְאַשְׁרֵי הָאִישׁ אֲשֶׁר

לֹא־יִכָּשֵׁל בִּי׃ <strong><span class=c>7</span></strong> הֵמָּה הָלְכוּ וְיֵשׁוּעַ הֵחֵל לְדַבֵּר

אֶל־הֲמוֹן הָעָם עַל־אֹדוֹת יוֹחָנָן וַיֹּאמַר מַה־זֶּה יְצָאתֶם הַמִּדְבָּרָה

לִרְאוֹת הֲקָנֶה אֲשֶׁר יִנּוֹע בָּרוּחַ׃ <strong><span class=c>8</span></strong> אוֹ מַה־זֶּה

יְצָאתֶם לִרְאוֹת הַאִישׁ לָבוּשׁ בִּגְדֵי עֲדָנִים הִנֵּה הַלּבְשִׁים עֲדָנִים

בְּבָתֵּי הַמְּלָכִים הֵמָּה׃ <strong><span class=c>9</span></strong> וְעַתָּה מַה־זֶּה יְצָאתֶם

לִרְאוֹת אִם לִרְאוֹת אִישׁ נָבִיא אָכֵן אֹמֵר אֲנִי לָכֶם אַף־גָּדוֹל הוּא

מִנָּבִיא׃ <strong><span class=c>10</span></strong> כִּי זֶּה הוּא אֲשֶׁר כָּתוּב עָלָיו הִנְנִי

שֹׁלֵחַ מַלְאָכִי לְפָנֶיךָ וּפִנָּה דַּרְכְּךָ לְפָנֶיךָ׃ <strong><span class=c>11</span></strong> אָמֵן

אֹמֵר אֲנִי לָכֶם לֹא קָם בִּילוּדֵי אִשָׁה גָּדוֹל מִיּוֹחָנָן הַמַּטְבִּיל וְהַקָּטֹן

בְּמַלְכוּת הַשָׁמַיִם יִגְדַּל מִמֶּנּוּ׃ <strong><span class=c>12</span></strong> וּמִימֵי

יוֹחָנָן הַמַּטְבִּיל וְעַד־הֵנָּה מַלְכוּת הַשָׁמַיִם נִתְפְּשָׂה בְיָד

חֲזָקָה וְהַמִּתְחַזְּקִים יַחְטְפוּהָ׃ <strong><span class=c>13</span></strong> כִּי כָל־הַנְּבִיאִים

וְהַתּוֹרָה עַד־יוֹחָנָן נִבָּאוּ׃ <strong><span class=c>14</span></strong> וְאִם־תִּרְצוּ לְקַבֵּל

הִנֵּה הוּא אֵלִיָּה הֶעָתִיד לָבוֹא׃ <strong><span class=c>15</span></strong> מִי אֲשֶׁר אָזְנַיִם

לוֹ לִשְׁמֹעַ יִשְׁמָע׃ <strong><span class=c>16</span></strong> וְאֶל־מִי אֲדַמֶּה אֶת־הַדּוֹר

הַזֶּה דּוֹמֶה הוּא לַיְלָדִים הַיֹּשְׁבִים בַּשְׁוָקִים וְקֹרְאִים

לְחַבְרֵיהֶם לֵאמֹר׃ <strong><span class=c>17</span></strong> חִלַּלְנוּ לָכֶם בַּחֲלִילִים וְלֹא

רִקַּדְתֶּם קוֹנַנּוּ לָכֶם קִינָה וְלֹא סְפַדְתֶּם׃ <strong><span class=c>18</span></strong>

כִּי־בָא־יוֹחָנָן וְהוּא לֹא אֹכֵל וְלֹא שֹׁתֶה וַיֹּאמְרוּ שֵׁד בּוֹ׃ <strong><span class=c>19</span></strong>

וַיָּבֹא בֶן־הָאָדָם אֹכֵל וְשֹׁתֶה וְהֵם אֹמְרִים הִנֵּה אִישׁ זוֹלֵל וְסֹבֵא

וְאֹהֵב מוֹכְסִים וְחַטָּאִים וְנִצְדְּקָה הַחָכְמָה בְּבָנֶיהָ׃ <strong><span class=c>20</span></strong>

אָז הֵחֵל לְהוֹכִיחַ הֶעָרִים אֲשֶׁר־רֹב גְּבוּרוֹתָיו נַעֲשׂוֹּ בְתוֹכָן וְלֹא

שָׁבוּ׃ <strong><span class=c>21</span></strong> אוֹי לָךְ כּוֹרָזִין אוֹי לָךְ בֵּית־צַיְדָה כִּי

הַגְּבוּרוֹת אֲשֶׁר נַעֲשׂוֹּ בְקִרְבְּכֶן לוּ בְּצוֹר וּבְצִידוֹן נַעֲשׂוֹּ

הֲלֹא־כְבָר שָׁבוּ בְּשַׂק וָאֵפֶר׃ <strong><span class=c>22</span></strong> אֲבָל אֲנִי אֹמֵר לָכֶם

כִּי בְּיוֹם הַדִּין יֵקַל לְצוֹר וְצִידוֹן מִכֶּם׃ <strong><span class=c>23</span></strong> וְאַתְּ

כְּפַר־נַחוּם הַמְרוֹמָמָה עַד־הַשָׁמַיִם עַד־שְׁאוֹל תּוּרָדִי כִּי הַגְּבוּרוֹת

אֲשֶׁר נַעֲשׂוֹּ בְתוֹכֵךְ לוּ בִסְדוֹם נַעֲשׂוֹּ כִּי עַתָּה עָמְדָה

עַל־תִּלָּהּ עַד־הַיּוֹם הַזֶּה׃ <strong><span class=c>24</span></strong> אֲבָל אֲנִי אֹמֵר לָכֶם

כִּי בְּיוֹם הַדִּין יֵקַל לְאַדְמַת סְדוֹם מִמֵּךְ׃ <strong><span class=c>25</span></strong> בָּעֵת

הַהִיא עָנָה יֵשׁוּעַ וְאָמַר אוֹדְךָ אָבִי אֲדוֹן הַשָׁמַיִם וְהָאָרֶץ כִּי

הִסְתַּרְתָּ אֶת־אֵלֶּה מִן־הַחֲכָמִים וְהַנְּבוֹנִים וְגִלִּיתָם לָעוֹלֲלִים׃ <strong><span class=c>26</span></strong>

הֵן אָבִי כִּי כֵן הָיָה רָצוֹן לְפָנֶיךָ׃ <strong><span class=c>27</span></strong> הַכֹּל

נִמְסַר־לִי מֵאֵת אָבִי וְאֵין מַכִּיר אֶת־הַבֵּן בִּלְתִּי הָאָב וְאֵין

מַכִּיר אֶת־הָאָב בִּלְתִּי הַבֵּן וַאֲשֶׁר יַחְפֹּץ הַבֵּן לְגַלּוֹת לוֹ׃ <strong><span class=c>28</span></strong>

פְּנוּ אֵלַי כָּל־הָעֲמֵלִים וְהַטְּעוּנִים וַאֲנִי אָנִיחַ לָכֶם׃ <strong><span class=c>29</span></strong>

קַבְּלוּ עֲלֵיכֶם אֶת־עֻלִי וְלִמְדוּ מִמֶּנִּי כִּי־עָנָו וּשְׁפַל רוּחַ

אָנֹכִי וּמִצְאוּ מַרְגּוֹעַ לְנַפְשֹׁתֵיכֶם׃ <strong><span class=c>30</span></strong> כִּי עֻלִּי נָעִים

וְקַל מַשָּׂאִי׃</p>
<p><strong><span class=g>יב</span></strong>&nbsp;&nbsp; בָּעֵת הַהִיא עָבַר יֵשׁוּעַ בֵּין הַקָּמָה בְּיוֹם הַשַׁבָּת וְתַלְמִידָיו

רָעֵבוּ וַיָּחֵלּוּ לִקְטֹף מְלִילֹת וַיֹּאכֵלוּ׃ <strong><span class=c>2</span></strong> וַיִּרְאוּ

הַפְּרוּשִׁים וַיֹּאמְרוּ לוֹ הִנֵּה תַּלְמִידֶיךָ עֹשִׂים אֵת אֲשֶׁר לֹא

יֵעָשֶׂה בַּשַׁבָּת׃ <strong><span class=c>3</span></strong> וַיּאֹמֶר אֲלֵיהֶם הֲלֹא קְרָאתֶם אֵת

אֲשֶׁר עָשָׂה דָוִד כַּאֲשֶׁר רָעֵב הוּא וַאֲנָשָׁיו׃ <strong><span class=c>4</span></strong> אֲשֶׁר

בָּא אֶל־בֵּית הָאֱלֹהִים וַיֹּאכַל אֶת־לֶחֶם הַפָּנִים אֲשֶׁר אֵינֶנּוּ מֻתָּר

לוֹ וְלַאֲנָשָׁיו לֶאֱכֹל רַק לַכֹּהֲנִים לְבַדָּם׃ <strong><span class=c>5</span></strong> וַהֲלֹא

קְרָאתֶם בַּתּוֹרָה כִּי בַשַׁבָּתוֹת יְחַלְּלוּ הַכֹּהֲנִים אֶת־הַשַׁבָּת

בַּמִּקְדָּשׁ וְאֵין לָהֶם עָוֹן׃ <strong><span class=c>6</span></strong> וַאֲנִי אֹמֵר לָכֶם כִּי

יֶשׁ־פֹּה גָּדוֹל מִן־הַמִּקְדָּשׁ׃ <strong><span class=c>7</span></strong> וְלוּ יְדַעְתֶּם

מַה־הוּא שֶׁנֶּאֱמַר חֶסֶד חָפַצְתִּי וְלֹא זָבַח לֹא הִרְשַׁעְתֶּם אֵת

הַנְּקִיִּם׃ <strong><span class=c>8</span></strong> כִּי בֶּן־הָאָדָם הוּא גַּם־אֲדוֹן הַשַׁבָּת׃ <strong><span class=c>9</span></strong>

וַיַעֲבֹר מִשָׁם אֶל־בֵּית הַכְּנֶסֶת שֶׁלָּהֶם׃ <strong><span class=c>10</span></strong>

וְהִנֵּה־שָׁם אִישׁ וְיָדוֹ יְבֵשָׁה וַיִּשְׁאָלוּהוּ הֲמֻתָּר לִרְפֹּא

בַּשַׁבָּת לְמַעַן יִמְצְאוּ עָלָיו עֲלִילֹת דְּבָרִים׃ <strong><span class=c>11</span></strong>

וַיּאֹמֶר אֲלֵיהֶם הַיֵּשׁ בָּכֶם אָדָם אֲשֶׁר־לוֹ כֶּבֶשׂ אֶחָד וְנָפַל

בְּבוֹר בַּשַׁבָּת וְלֹא־יַחֲזִיק בּוֹ וְיַעֲלֶנּוּ׃ <strong><span class=c>12</span></strong>

וּמַה־יָּקָר אָדָם מִן־הַכֶּבֶשׂ לָכֵן מֻתָּר לַעֲשׂוֹת טוֹבָה בַּשַׁבָּת׃ <strong><span class=c>13</span></strong>

וַיּאֹמֶר אֶל־הָאִישׁ פְּשֹׁט אֶת־יָדֶךָ וַיִּפְשֹׁט אֹתָהּ וַתֵּרָפֵא

וַתָּשָׁב כְּיָדוֹ הָאַחֶרֶת׃ <strong><span class=c>14</span></strong> וַיֵּצְאוּ הַפְּרוּשִׁים

וַיִּתְיָעֲצוּ עָלָיו לְאַבְּדוֹ׃ <strong><span class=c>15</span></strong> וַיֵּדַע יֵשׁוּעַ

וַיָּסַר מִשָׁם וַיֵּלֶךְ אַחֲרָיו הֲמוֹן עַם רָב וַיִּרְפָּאֵם כֻּלָּם׃ <strong><span class=c>16</span></strong>

וַיִּגְעַר בָּם וַיְצַו עֲלֵיהֶם שֶׁלּא יְגַלֻּהוּ׃ <strong><span class=c>17</span></strong>

לְמַלּאת אֵת אֲשֶׁר דִּבֶּר יְשַׁעְיָהוּ הַנָּבִיא לֵאמֹר׃ <strong><span class=c>18</span></strong>

הֵן עַבְדִּי בָּחַרְתִּי בוֹ יְדִידִי רָצְתָה נַפְשִׁי נָתַתִּי רוּחִי עָלָיו

וּמִשְׁפָּט לַגּוֹיִם יוֹצִיא׃ <strong><span class=c>19</span></strong> לֹא יִצְעַק וְלֹא יִשָּׂא

וְלֹא יַשְׁמִיעַ בַּחוּץ קוֹלוֹ׃ <strong><span class=c>20</span></strong> קָנֶה רָצוּץ לֹא

יִשְׁבּוֹר וּפִשְׁתָּה כֵהָה לֹא יְכַבֶּנָּה עַד־יוֹצִיא לָנֶצַח מִשְׁפָּט׃ <strong><span class=c>21</span></strong>

וְלִשְׁמוֹ גּוֹיִם יְיַחֵלוּ׃ <strong><span class=c>22</span></strong> אָז הוּבָא אֵלָיו אִישׁ

עִוֵּר וְאִלֵּם אֲשֶׁר אֲחָזוֹ שֵׁד וַיִּרְפָּאֵהוּ וַיְדַבֵּר הָאִלֵּם וְגַם

רָאָה׃ <strong><span class=c>23</span></strong> וַיִּתְמְהוּ כָּל־הֲמוֹן הָעָם וַיֹּאמְרוּ הֲכִי זֶה

בֶן־דָּוִד׃ <strong><span class=c>24</span></strong> וַיִּשְׁמְעוּ הַפְּרוּשִׁים וַיֹּאמְרוּ אֵין

זֶה מְגָרֵשׁ אֶת־הַשֵׁדִים כִּי אִם־עַל־יְדֵי בַעַל זְבוּל שַׂר הַשֵׁדִים׃ <strong><span class=c>25</span></strong>

וְיֵשׁוּעַ יָדַע אֶת־מַחְשְׁבוֹתָם וַיֹּאמֶר אֲלֵיהֶם כָּל־מַמְלָכָה

הַנֶּחֱלָקָה עַל־עַצְמָהּ תֵּחָרֵב וְכָל־עִיר וָבַיִת הַנֶּחֱלָקִים עַל־עַצְמָם

לֹא יִכּוֹנוּ׃ <strong><span class=c>26</span></strong> וְהַשָּׂטָן אִם־יְגָרֵשׁ אֶת־הַשָּׂטָן

נֶחֱלָק עַל־עַצְמוֹ וְאֵיכָכָה תִכּוֹן מַמְלַכְתּוֹ׃ <strong><span class=c>27</span></strong> וְאִם־אֲנִי

מְגָרֵשׁ אֶת־הַשֵׁדִים בְּבַעַל־זְבוּל בְּנֵיכֶם בְּמִי יְגַרֲשׁוּ אֹתָם

עַל־כֵּן הֵמָּה יִהְיוּ שֹׁפְטֵיכֶם׃ <strong><span class=c>28</span></strong> וְאִם בְּרוּחַ

אֱלֹהִים אֲנִי מְגָרֵשׁ אֶת־הַשֵׁדִים הִנֵּה הִגִּיעָה אֲלֵיכֶם מַלְכוּת

הָאֱלֹהִים׃ <strong><span class=c>29</span></strong> אוֹ אֵיךְ יוּכַל אִישׁ לָבוֹא לְבֵית הַגִּבּוֹר

וְלִגְזֹל אֶת־כֵּלָיו אִם־לֹא יֶאֱסֹר בָּרִאשׁוֹנָה אֶת־הַגִּבּוֹר וְאַחַר

יִשְׁסֶה אֶת־בֵּיתוֹ׃ <strong><span class=c>30</span></strong> כָּל אֲשֶׁר אֵינֶנּוּ אִתִּי הוּא

לְנֶגְדִּי וַאֲשֶׁר אֵינֶנּוּ מְכַנֵּס אִתִּי הוּא מְפַזֵּר׃ <strong><span class=c>31</span></strong>

עַל־כֵּן אֲנִי אֹמֵר לָכֶם כָּל־חֵטְא וְגִדּוּף יִסָּלַח לָאָדָם אַךְ־גִּדּוּף

הָרוּחַ לֹא יִסָּלַח לָאָדָם׃ <strong><span class=c>32</span></strong> וְכֹל אֲשֶׁר יְדַבֵּר דְּבַר

חֶרְפָּה בְּבֶן־הָאָדָם יִסָּלַח לוֹ וְהַמְחָרֵף אֶת־רוּחַ הַקֹּדֶשׁ לֹא

יִסָּלַח לוֹ לֹא־בָעוֹלָם הַזֶּה וְלֹא־לָעוֹלָם הַבָּא׃ <strong><span class=c>33</span></strong>

אִמְרוּ לָעֵץ טוֹב וּלְפִרְיוֹ טוֹב אוֹ אִמְרוּ לָעֵץ נִשְׁחָת וּלְפִרְיוֹ

נִשְׁחָת כִּי בְּפִרְיוֹ נִכַּר הָעֵץ׃ <strong><span class=c>34</span></strong> יַלְדֵי צִפְעוֹנִים

אֵיכָה תוּכְלוּ לְדַבֵּר טוֹב וְאַתֶּם רָעִים כִּי־מִשִׁפְעַת הַלֵּב יְדַבֵּר

הַפֶּה׃ <strong><span class=c>35</span></strong> אִישׁ טוֹב מֵאוֹצַר לִבּוֹ הַטּוֹב מוֹצִיא

אֶת־הַטּוֹב וְאִישׁ רָע מֵאוֹצַר הָרַע מוֹצִיא רָע׃ <strong><span class=c>36</span></strong> וַאֲנִי

אֹמֵר לָכֶם כָּל־מִלָּה בְטֵלָה אֲשֶׁר יְדַבְּרוּ בְּנֵי הָאָדָם יִתְּנוּ

עָלֶיהָ חֶשְׁבּוֹן בְּיוֹם הַדִּין׃ <strong><span class=c>37</span></strong> כִּי מִדְּבָרֶיךָ

תִּצָּדֵק וּמִדְּבָרֶיךָ תְּחֻיָּב׃ <strong><span class=c>38</span></strong> וַיַּעֲנוּ אֲנָשִׁים

מִן־הַסּוֹפְרִים וְהַפְּרוּשִׁים וַיֹּאמְרוּ רַבִּי חָפַצְנוּ לִרְאוֹת אוֹת

עַל־יָדֶךָ׃ <strong><span class=c>39</span></strong> וַיַּעַן וַיּאֹמֶר אֲלֵיהֶם דּוֹר רָע וּמְנָאֵף

מְבַקֶּשׁ־לוֹ אוֹת וְאוֹת לֹא יִנָּתֶן־לוֹ בִּלְתִּי אִם־אוֹת יוֹנָה הַנָּבִיא׃
<strong><span class=c>40</span></strong> כִּי כַּאֲשֶׁר הָיָה יוֹנָה בִּמְעֵי הַדָּג שְׁלֹשָׁה

יָמִים וּשְׁלֹשָׁה לֵילוֹת כֵּן יִהְיֶה בֶן־הָאָדָם בְּלֵב הָאֲדָמָה שְׁלֹשָׁה

יָמִים וּשְׁלֹשָׁה לֵילוֹת׃ <strong><span class=c>41</span></strong> אַנְשֵׁי נִינְוֵה יַעַמְדוּ

לְמִשְׁפַּט עִם־הַדּוֹר הַזֶּה וְיַרְשִׁיעוּהוּ כִּי הֵם שָׁבוּ בִּקְרִיאַת

יוֹנָה וְהִנֵּה־פֹה גָּדוֹל מִיּוֹנָה׃ <strong><span class=c>42</span></strong> מַלְכַּת תֵּימָן

תַּעֲמֹד לְמִשְׁפַּט עִם־הַדּוֹר הַזֶּה וְתַרְשִׁיעֶנּוּ כִּי בָאָה מִקְצוֹת

הָאָרֶץ לִשְׁמֹעַ אֶת־חָכְמַת שְׁלֹמֹה וְהִנֵּה־פֹה גָּדוֹל מִשְׁלֹמֹה׃ <strong><span class=c>43</span></strong>

וְהָרוּחַ הַטְּמֵאָה אַחֲרֵי צֵאתָהּ מִן־הָאָדָם תְּשֹׁטֵט בִּמְקֹמוֹת צִיָּה

לְבַקֶּשׁ־לָהּ מָנוֹחַ וְלֹא תִמְצָא׃ <strong><span class=c>44</span></strong> אָז תֹּאמַר אָשׁוּבָה

אֶל־בֵּיתִי אֲשֶׁר יָצָאתִי מִשָׁם וּבָאָה וּמָצְאָה אֹתוֹ מְפֻנֶּה וּמְטֻאטָא

וּמְהֻדָּר׃ <strong><span class=c>45</span></strong> וְאַחַר תֵּלֵךְ וְלָקְחָה עִמָּהּ שֶׁבַע

רוּחוֹת אֲחֵרוֹת רָעוֹת מִמֶּנָּה וּבָאוּ וְשָׁכְנוּ שָׁם וְהָיְתָה אַחֲרִית

הָאָדָם הַהוּא רָעָה מֵרֵאשִׁיתוֹ כֵּן יִהְיֶה גַּם־לַדּוֹר הָרָע הַזֶּה׃ <strong><span class=c>46</span></strong>

עוֹדֶנּוּ מְדַבֵּר אֶל־הֲמוֹן הָעָם וְהִנֵּה אִמּוֹ וְאֶחָיו עָמְדוּ בַּחוּץ

וְהֵם מְבַקְשִׁים לְדַבֵּר אִתּוֹ׃ <strong><span class=c>47</span></strong> וַיֻּגַּד אֵלָיו לֵאמֹר

הִנֵּה אִמְּך וְאַחֶיךָ עֹמְדִים בַּחוּץ וּמְבַקְשִׁים לְדַבֵּר אִתָּךְ׃ <strong><span class=c>48</span></strong>

וַיַּעַן וַיּאֹמֶר אֶל־הָאִישׁ הַמַּגִּיד לוֹ מִי הִיא אִמִּי וּמִי הֵם אֶחָי׃ <strong><span class=c>49</span></strong>

וַיֵּט יָדוֹ עַל־תַּלְמִידָיו וַיֹּאמַר הִנֵּה אִמִּי וְאֶחָי׃ <strong><span class=c>50</span></strong>

כִּי כָּל הָעֹשֶׂה רְצוֹן אָבִי שֶׁבַּשָׁמָיִם הוּא אָח וְאָחוֹת וְאֵם לִי׃</p>
<p><strong><span class=g>יג</span></strong>&nbsp;&nbsp; וַיְהִי בַּיּוֹם הַהוּא וַיֵּצֵא יֵשׁוּעַ מִן־הַבָּיִת וַיֵּשֶׁב עַל־הַיָּם׃ <strong><span class=c>2</span></strong>

וַיִקָּהֲלוּ אֵלָיו הֲמוֹן עַם רָב וַיֵּרֶד אֶל־הָאֳנִיָּה וַיֵּשֶׁב בָּהּ

וְכָל־הָעָם עֹמְדִים עַל־שְׂפַת הַיָּם׃ <strong><span class=c>3</span></strong> וַיֶּרֶב לְדַבֵּר

אֲלֵיהֶם בִּמְשָׁלִים לֵאמֹר הִנֵּה הַזּוֹרֵעַ יָצָא לִזְרֹעַ׃ <strong><span class=c>4</span></strong>

וַיִּזְרַע וַיִּפֹּל מִן־הַזֶּרַע עַל־יַד הַדָּרֶךְ וַיָבֹאוּ הָעוֹף וַיֹּאכְלֻהוּ׃
<strong><span class=c>5</span></strong> וְיֵשׁ אֲשֶׁר נָפַל עַל־מְקֹם הַסְּלָעִים אֲשֶׁר אֵין שָׁם

אֲדָמָה הַרְבֵּה וַיְמַהֵר לִצְמֹחַ כִּי אֵין לוֹ עֹמֶק אֲדָמָה׃ <strong><span class=c>6</span></strong>

וַיְהִי כִּזְרֹחַ הַשֶׁמֶשׁ וַיִּצָּרֵב וַיּיבָשׁ כִּי אֵין־לוֹ שֹׁרֶשׁ׃ <strong><span class=c>7</span></strong>

וְיֵשׂ אֲשֶׁר נָפַל בֵּין הַקֹּצִים וַיַּעֲלוּ הַקֹּצִים וַיְמַעֲכֻהוּ׃ <strong><span class=c>8</span></strong>

וְיֵשׁ אֲשֶׁר נָפַל עַל־הָאֲדָמָה הַטּוֹבָה וַיִּתֵּן פֶּרִי זֶה מֵאָה

שְׁעָרִים וְזֶה שִׁשִׁים וְזֶה שְׁלֹשִׁים׃ <strong><span class=c>9</span></strong> מִי אֲשֶׁר לוֹ

אָזְנַיִם לִשְׁמֹעַ יִשְׁמָע׃ <strong><span class=c>10</span></strong> וַיִּגְּשׁוּ אֵלָיו

הַתַּלְמִידִים וַיֹּאמְרוּ לָמָּה זֶּה בִּמְשָׁלִים תְּדַבֵּר אֲלֵיהֶם׃ <strong><span class=c>11</span></strong>

וַיַּעַן וַיּאֹמֶר כִּי לָכֶם נִתַּן לָדַעַת אֶת־סוֹדוֹת מַלְכוּת הַשָׁמָיִם

וְלָהֶם לֹא נִתָּן׃ <strong><span class=c>12</span></strong> כִּי מִי שֶׁיֶשׁ־לוֹ נָתֹן יִנָּתֵן לוֹ

וְיַעֲדִיף וּמִי שֶׁאֵין לוֹ גַם מָה־שֶׁיֵּשׁ־לוֹ יִנָּטֵל מִמֶּנּוּ׃ <strong><span class=c>13</span></strong>

עַל־כֵּן בִּמְשָׁלִים אֲדַבֵּר אֲלֵיהֶם כִּי בִרְאֹתָם לֹא יִרְאוּ וּבְשָׁמְעָם

לֹא יִשְׁמְעוּ אַף־לֹא יָבִינוּ׃ <strong><span class=c>14</span></strong> וּתְקֻיַּם בָּהֶם נְבוּאַת

יְשַׁעְיָהוּ הָאֹמֶרֶת שִׁמְעוּ שָׁמוֹעַ וְאַל־תָּבִינוּ וּרְאוּ רָאוֹ

וְאַל־תֵּדָעוּ׃ <strong><span class=c>15</span></strong> כִּי הַשְׁמֵן לֵב־הָעָם הַזֶּה וְאָזְנָיו

הַכְבֵּד וְעֵינָיו הָשַׁע פֶּן־יִרְאֶה בְעֵינָיו וּבְאָזְנָיו יִשְׁמַע

וּלְבָבוֹ יָבִין וָשָׁב וְרָפָא לוֹ׃ <strong><span class=c>16</span></strong> וְאַתֶּם אַשְׁרֵי

עֵינֵיכֶם כִּי תִרְאֶינָה וְאָזְנֵיכֶם כִּי תִשְׁמַעְנָה׃ <strong><span class=c>17</span></strong>

כִּי־אָמֵן אֹמֵר אֲנִי לָכֶם נְבִיאִים וְצַדִּיקִים רַבִּים נִכְסְפוּ לִרְאֹת

אֵת אֲשֶׁר אַתֶּם רֹאִים וְלֹא רָאוּ וְלִשְׁמֹעַ אֵת אֲשֶׁר אַתֶּם שֹׁמְעִים

וְלֹא שָׁמֵעוּ׃ <strong><span class=c>18</span></strong> לָכֵן אַתֶּם שִׁמְעוּ־נָא אֵת מְשַׁל

הַזּוֹרֵעַ׃ <strong><span class=c>19</span></strong> כָּל־אִישׁ שֹׁמֵעַ אֶת־דְּבַר הַמַּלְכוּת וְלֹא

יְבִינֵהוּ וּבָא הָרָע וְחָטַף אֶת־הַזָּרוּעַ בִּלְבָבוֹ הוּא הַנִּזְרָע

עַל־יַד הַדָּרֶךְ׃ <strong><span class=c>20</span></strong> וְהַנִּזְרָע עַל־מְקוֹם הַסְּלָעִים הוּא

הַשֹׁמֵעַ אֶת־הַדָּבָר וּמִיָּד יִקָּחֶנּוּ בְשִׂמְחָה׃ <strong><span class=c>21</span></strong> וְלוֹ

אֵין שֹׁרֶשׁ תַּחְתָּיו וְיָקוּם רַק לְשָׁעָה וּבִהְיוֹת צָרָה וּרְדִיפָה

בִּגְלַל הַדָּבָר יִכָּשֵׁל כְּרָגַע׃ <strong><span class=c>22</span></strong> וְהַנִּזְרָע

אֶל־הַקֹּצִים הוּא הַשֹׁמֵעַ אֶת־הַדָּבָר וְדַאֲגַת הָעוֹלָם הַזֶּה וְנִכְלֵי

הָעֹשֶׁר יְמַעֲכוּ אֶת־הַדָּבָר וּפְרִי לֹא־יִהְיֶה לּוֹ׃ <strong><span class=c>23</span></strong>

וְהַנִּזְרָע עַל־הָאֲדָמָה הַטּוֹבָה הוּא הַשֹׁמֵעַ אֶת־הַדָּבָר וּמֵבִין אֹתוֹ

אַף־יַעֲשֶׂה פֶרִי וְנָתַן זֶה מֵאָה שְׁעָרִים וְזֶה שִׁשִׁים וְזֶה שְׁלֹשִׁים׃
<strong><span class=c>24</span></strong> וַיָּשֶׂם לִפְנֵיהֶם מָשָׁל אַחֵר וַיּאֹמַר מַלְכוּת

הַשָׁמַיִם דּוֹמָה לְאָדָם אֲשֶׁר זָרַע זֶרַע טוֹב בְּשָׂדֵהוּ׃ <strong><span class=c>25</span></strong>

וַיְהִי בִּהְיוֹת הָאֲנָשִׁים יְשֵׁנִים וַיָּבֹא אֹיְבוֹ וַיִּזְרַע זוּנִין

בֵּין הַחִטִּים וַיֵּלֶךְ לוֹ׃ <strong><span class=c>26</span></strong> וְכַאֲשֶׁר פָּרַח הַדֶּשֶׁא

וַיַּעַשׂ פֶּרִי וַיֵּרָאוּ גַּם־הַזּוּנִין׃ <strong><span class=c>27</span></strong> וַיִּגְשׁוּ

עַבְדֵי בַעַל־הַבַּיִת וַיֹּאמְרוּ אֵלָיו אֲדֹנֵינוּ הֲלֹא־זֶרַע טוֹב זָרַעְתָּ

בְשָׂדֶךָ וּמֵאַיִן לוֹ הַזּוּנִין׃ <strong><span class=c>28</span></strong> וַיּאֹמֶר לָהֶם אִישׁ

אֹיֵב עָשָׂה זֹאת וַיֹּאמְרוּ אֵלָיו הָעֲבָדִים הֲתַחְפֹּץ כִּי־נֵלֵךְ

וּנְלַקֵּט אֹתָם׃ <strong><span class=c>29</span></strong> וַיֹּאמֶר לֹא פֶּן־תְּלַקְּטוּ

אֶת־הַזּוּנִין וְשֵׁרַשְׁתֶּם גַּם אֶת־הַחִטִּים׃ <strong><span class=c>30</span></strong> הַנִּיחוּ

אֹתָם וְיִגְדְּלוּ שְׁנֵיהֶם יַחַד עַד־הַקָּצִיר וְהָיָה בְּעֵת הַקָּצִיר

וְאָמַרְתִּי לַקּוֹצְרִים לַקְּטוּ בָרִאשׁוֹנָה אֶת־הַזּוּנִין וְאִגְדוּ אֹתָם

אֲגֻדּוֹת לְשָׂרְפָם וְאֵת הַחִטִּים אִסְפוּ לְאוֹצָרִי׃ <strong><span class=c>31</span></strong>

וַיָּשֶׂם לִפְנֵיהֶם מָשָׁל אַחֵר וַיּאֹמַר מַלְכוּת הַשָׁמַיִם דּוֹמָה

לְגַרְגַּר שֶׁל־חַרְדָּל אֲשֶׁר לְקָחוֹ אִישׁ וַיִּזְרַע בְּשָׂדֵהוּ׃ <strong><span class=c>32</span></strong>

וְהוּא קָטֹן מִכָּל־הַזֵּרוֹעִים וְכַאֲשֶׁר צָמַח גָּדוֹל הוּא מִן־הַיְרָקוֹת

וְהָיָה לְעֵץ עַד־אֲשֶׁר יָבֹאוּ עוֹף הַשָׁמַיִם וְקִנְּנוּ בַּעֲנָפָיו׃ <strong><span class=c>33</span></strong>

וַיִּשָּׂא עוֹד מְשָׁלוֹ וַיּאֹמֶר אֲלֵיהֶם מַלְכוּת הַשָׁמַיִם דּוֹמָה

לִשְׂאֹר אֲשֶׁר לְקָחַתּוּ אִשָׁה וַתִּטְמֹן בִּשְׁלשׁ סְאִים קֶמַח עַד

כִּי־יֶחְמַץ כֻּלּוֹ׃ <strong><span class=c>34</span></strong> כָּל־אֵלֶּה דִּבֶּר יֵשׁוּעַ

בִּמְשָׁלִים אֶל־הֲמוֹן הָעָם וּבִבְלִי מָשָׁל לֹא דִבֶּר אֲלֵיהֶם דָּבָר׃ <strong><span class=c>35</span></strong>

לְמַלּאת אֵת אֲשֶׁר דִּבֶּר הַנָּבִיא לֵאמֹר אֶפְתְּחָה בְּמָשָׁל פִּי אַבִּיעָה

חִידוֹת מִנִּי־קֶדֶם׃ <strong><span class=c>36</span></strong> אָז שִׁלַּח יֵשׁוּעַ אֶת־הֲמוֹן הָעָם

וַיָּבֹא הַבָּיְתָה וַיִּגְּשׁוּ אֵלָיו תַּלְמִידָיו וַיֹּאמְרוּ בָּאֶר־נָא

לָנוּ אֶת־מְשַׁל זוּנֵי הַשָּׂדֶה׃ <strong><span class=c>37</span></strong> וַיַּעַן וַיּאֹמֶר

אֲלֵיהֶם הַזּוֹרֵעַ אֶת־הַזֶּרַע הַטּוֹב הוּא בֶּן־הָאָדָם׃ <strong><span class=c>38</span></strong>

וְהַשָּׂדֶה הוּא הָעוֹלָם וְהַזֶּרַע הַטּוֹב בְּנֵי הַמַּלְכוּת הֵם

וְהַזּוּנִין בְּנֵי הָרַע הֵמָּה׃ <strong><span class=c>39</span></strong> וְהָאֹיֵב אֲשֶׁר זְרָעָם

הוּא הַשָּׂטָן וְהַקָּצִיר הוּא קֵץ הָעוֹלָם וְהַקֹּצְרִים הֵם הַמַּלְאָכִים׃ <strong><span class=c>40</span></strong>

וְהִנֵּה כַּאֲשֶׁר יְלֻקְּטוּ הַזּוּנִין וְנִשְׂרְפוּ בָאֵשׁ כֵּן יִהְיֶה לְקֵץ

הָעוֹלָם הַזֶּה׃ <strong><span class=c>41</span></strong> בֶּן־הָאָדָם יִשְׁלַח אֶת־מַלְאָכָיו

וְלִקְּטוּ מִמַּלְכוּתוֹ אֵת כָּל־הַמַּכְשֵׁלוֹת וְאֵת כָּל־פֹּעֲלֵי הָאָוֶן׃ <strong><span class=c>42</span></strong>

וְהִשְׁלִיכוּ אֹתָם אֶל־תַּנּוּר הָאֵשׁ שָׁם תִּהְיֶה הַיְלָלָה וַחֲרֹק

הַשִׁנָּיִם׃ <strong><span class=c>43</span></strong> אָז יַזְהִירוּ הַצַּדִּיקִים כַּשֶׁמֶשׁ

בְּמַלְכוּת אֲבִיהֶם מִי אֲשֶׁר לוֹ אָזְנַיִם לִשְׁמֹעַ יִשְׁמָע׃ <strong><span class=c>44</span></strong>

עוֹד דּוֹמָה מַלְכוּת הַשָׁמַיִם לְאוֹצָר טָמוּן בַּשָּׂדֶה אֲשֶׁר מְצָאוֹ

אִישׁ וַיִּטְמְנֵהוּ וּבְשִׂמְחָתוֹ יֵלֵךְ וּמָכַר אֶת־כָּל־אֲשֶׁר־לוֹ וְקָנָה

אֶת־הַשָּׂדֶה הַהוּא׃ <strong><span class=c>45</span></strong> עוֹד דּוֹמָה מַלְכוּת הַשָׁמָיִם

לְאִישׁ סֹחֵר הַמְבַקֵּשׁ מַרְגָּלִיּוֹת טֹבוֹת׃ <strong><span class=c>46</span></strong> וְכַאֲשֶׁר

מָצָא מַרְגָּלִית אַחַת יְקָרָה מְאֹד הָלַךְ וַיִּמְכֹּר אֶת־כָּל־אֲשֶׁר־לוֹ

וַיִּקֶן אֹתָהּ׃ <strong><span class=c>47</span></strong> עוֹד דּוֹמָה מַלְכוּת הַשָׁמַיִם

לְמִכְמֶרֶת אֲשֶׁר הָשְׁלְכָה לַיָּם וּמִינִים שׁוֹנִים יֵאָסְפוּ לְתוֹכָהּ׃ <strong><span class=c>48</span></strong>

וְכַאֲשֶׁר נִמְלְאָה הֶעֱלוּ אֹתָהּ אֶל־שְׂפַת הַיָּם וַיֵּשְׁבוּ וַיִּלְקְטוּ

אֶת־הַמִּינִים הַטּוֹבִים לְתוֹךְ הַכֵּלִים וְאֵת הָרָעִים הִשְׁלִיכוּ׃ <strong><span class=c>49</span></strong>

כֵּן יִהְיֶה לְקֵץ הָעוֹלָם הַמַּלְאָכִים יֵצְאוּ וְהִבְדִּילוּ אֶת־הָרְשָׁעִים

מִתּוֹךְ הַצַּדִּיקִים׃ <strong><span class=c>50</span></strong> וְהִשְׁלִיכוּם אֶל־תַּנּוּר הָאֵשׁ

שָׁם תִּהְיֶה הַיְלָלָה וַחֲרֹק הַשִׁנָּיִם׃ <strong><span class=c>51</span></strong> וַיֹּאמֶר

אֲלֵיהֶם יֵשׁוּעַ הֲתָבִינוּ אֶת־כָּל־אֵלֶּה וַיֹּאמְרוּ אֵלָיו הֵן אֲדֹנֵינוּ׃
<strong><span class=c>52</span></strong> וַיֹּאמֶר אֲלֵיהֶם עַל־כֵּן כָּל־סוֹפֵר מְלֻמָּד לְמַלְכוּת

הַשָׁמַיִם דּוֹמֶה לְאִישׁ בַּעַל־בַּיִת הַמּוֹצִיא מֵאוֹצָרוֹ חֲדָשׁוֹת וְגַם

יְשָׁנוֹת׃ <strong><span class=c>53</span></strong> וַיְהִי כְּכַלּוֹת יֵשׁוּעַ לְדַבֵּר

אֶת־הַמְּשָׁלִים הָאֵלֶּה וַיַּעֲבֹר מִשָׁם׃ <strong><span class=c>54</span></strong> וַיָּבֹא

אֶל־אַרְצוֹ וַיְלַמֵּד אֹתָם בְּבֵית הַכְּנֵסֶת שֶׁלָּהֶם וַיִּשְׁתּוֹמֲמוּ

וַיֹּאמְרוּ מֵאַיִן לָזֶה הַחָכְמָה הַזֹּאת וְהַגְּבוּרוֹת׃ <strong><span class=c>55</span></strong>

הֲלֹא זֶה הוּא בֶּן־הֶחָרָשׁ הֲלֹא שֵׁם אִמּוֹ מִרְיָם וְאֶחָיו יַעֲקֹב

וְיוֹסֵי וְשִׁמְעוֹן וִיהוּדָה׃ <strong><span class=c>56</span></strong> וְאַחְיוֹתָיו הֲלֹא כֻלָּן

אִתָּנוּ הֵן וּמֵאַיִן אֵיפוֹא לוֹ כָּל־אֵלֶּה׃ <strong><span class=c>57</span></strong> וַיְהִי

לָהֶם לְמִכְשׁוֹל וַיֹּאמֶר יֵשׁוּעַ אֲלֵיהֶם אֵין הַנָּבִיא נִקְלֶה אִם־לֹא

בְּאַרְצוֹ וּבְבֵיתוֹ׃ <strong><span class=c>58</span></strong> וְלֹא־עָשָׂה שָׁם גְּבוּרוֹת רַבּוֹת

מִפְּנֵי חֹסֶר אֱמוּנָתָם׃</p>
<p><strong><span class=g>יד</span></strong>&nbsp;&nbsp; בָּעֵת הַהִיא שָׁמַע הוֹרְדוֹס שַׂר־רֹבַע הַמְּדִינָה אֵת שֵׁמַע יֵשׁוּעַ׃ <strong><span class=c>2</span></strong>

וַיֹּאמֶר אֶל־נְעָרָיו זֶה הוּא יוֹחָנָן הַמַּטְבִּיל אֲשֶׁר נֵעוֹר

מִן־הַמֵּתִים עַל־כֵּן הַכֹּחוֹת פֹּעֲלִים בּוֹ׃ <strong><span class=c>3</span></strong> כִּי

הוֹרְדוֹס תָּפַשׂ אֶת־יוֹחָנָן וַיַּאַסְרֵהוּ וַיְשִׂימֵהוּ בְּבֵית הַסֹּהַר

בִּגְלַל הוֹרוֹדְיָה אֵשֶׁת פִילִפּוֹס אָחִיו׃ <strong><span class=c>4</span></strong> כִּי אָמַר

יוֹחָנָן אֵלָיו אֲסוּרָה הִיא לָךְ׃ <strong><span class=c>5</span></strong> וַיְבַקֵּשׁ לְהָרְגוֹ

וַיִּירָא אֶת־הֶהָמוֹן כִּי לְנָבִיא חֲשָׁבֻהוּ׃ <strong><span class=c>6</span></strong> וַיְהִי

בְּיוֹם הֻלֶּדֶת הוֹרְדוֹס וַתְּרַקֵּד בַּת־הוֹרוֹדְיָה בְּתוֹכָם וַתִּיטַב

בְּעֵינֵי הוֹרְדוֹס׃ <strong><span class=c>7</span></strong> וַיִּשָׁבַע לָהּ וַיֹּאמַר

מַה־תִּשְׁאַל נַפְשֵׁךְ וְאֶתֵּן לָךְ׃ <strong><span class=c>8</span></strong> וְאִמָּהּ שָׂמָה

אֶת־הַדְּבָרִים בְּפִיהָ וַתִּשְׁאַל לֵאמֹר תְּנָה־לִּי פֹה בַּקְּעָרָה

אֶת־רֹאשׁ יוֹחָנָן הַמַּטְבִּיל׃ <strong><span class=c>9</span></strong> וַיֵּצֶר לַמֶּלֶךְ אַךְ

בַּעֲבוּר הַשְׁבוּעָה וְהַמְסֻבִּים עִמּוֹ צִוָּה לָתֵת לָהּ׃ <strong><span class=c>10</span></strong>

וַיִּשְׁלַח וַיִּשָּׂא אֶת־רֹאשׁ יוֹחָנָן מֵעָלָיו בְּבֵית הַסֹּהַר׃ <strong><span class=c>11</span></strong>

וַיָּבִיאוּ אֶת־רֹאשׁוֹ בַּקְּעָרָה וַיִּתְּנוּ בִידֵי הַנַּעֲרָה וַתְּבִיאֵהוּ

אֶל־אִמָּהּ׃ <strong><span class=c>12</span></strong> וַיִּגְשׁוּ תַּלְמִידָיו וַיִּשְׂאוּ

אֶת־גְּוִיָּתוֹ וַיִּקְבְּרוּהָ וַיֵּלְכוּ וַיַּגִּידוּ לְיֵשׁוּעַ׃ <strong><span class=c>13</span></strong>

וַיְהִי כְּשָׁמְעוֹ אֶת־זֹאת וַיָּסַר מִשָׁם בָּאֳנִיָּה אֶל־מְקוֹם חָרְבָּה

וְאֵין־אִישׁ אִתּוֹ וַיִּשְׁמְעוּ הֲמוֹן הָעָם וַיֵּלְכוּ אַחֲרָיו

בְּרַגְלֵיהֶם מִן־הֶעָרִים׃ <strong><span class=c>14</span></strong> וַיֵּצֵא יֵשׁוּעַ וַיַּרְא

הֲמוֹן עַם־רָב וַיֶּהֱמוּ מֵעָיו לָהֶם וַיְרַפֵּא אֶת־הַחַלָּשִׁים אֲשֶׁר

בָּהֶם׃ <strong><span class=c>15</span></strong> וַיְהִי לְעֵת עֶרֶב וַיִּגְּשׁוּ אֵלָיו

תַּלְמִידָיו וַיֹּאמְרוּ הַמָּקוֹם חָרֵב וְגַם־נָטָה הַיּוֹם שַׁלְּחָה

אֶת־הֲמוֹן הָעָם וְיֵלְכוּ אֶל־הַכְּפָרִים לִקְנוֹת לָהֶם אֹכֶל׃ <strong><span class=c>16</span></strong>

וַיֹּאמֶר אֲלֵיהֶם אֵינָם צְרִיכִים לָלָכֶת תְּנוּ־אַתֶּם לָהֶם לֶאֱכֹל׃ <strong><span class=c>17</span></strong>

וַיֹּאמְרוּ אֵלָיו אֵין־לָנוּ פֹה כִּי אִם־חֲמֵשֶׁת כִּכְּרוֹת־לֶחֶם וּשְׁנֵי

דָגִים׃ <strong><span class=c>18</span></strong> וַיֹּאמַר הֲבִיאוּם אֵלַי הֵנָּה׃ <strong><span class=c>19</span></strong>

וַיְצַו אֶת־הָעָם לָשֶׁבֶת עַל־הַדֶּשֶׁא וַיִּקַּח אֶת־חֲמֵשֶׁת כִּכְּרוֹת־הַלֶּחֶם

וְאֶת־שְׁנֵי הַדָּגִים וַיִּשָּׂא עֵינָיו הַשָׁמַיְמָה וַיְבָרֶךְ וַיִּפְרֹס

וַיִּתֵּן אֶת־הַלֶּחֶם לַתַּלְמִידִים וְהַתַּלְמִידִים נָתְנוּ לָעָם׃ <strong><span class=c>20</span></strong>

וַיֹּאכְלוּ כֻלָּם וַיִּשְׂבָּעוּ וַיִּשְׂאוּ מִן־הַפְּתוֹתִים הַנּוֹתָרִים

שְׁנֵים עָשָׂר סַלִּים מְלֵאִים׃ <strong><span class=c>21</span></strong> וְהָאֹכְלִים כַּחֲמֵשֶׁת

אֲלָפִים אִישׁ מִלְּבַד הַנָּשִׁים וְהַטָּף׃ <strong><span class=c>22</span></strong> וַיָּאֶץ

יֵשׁוּעַ בְּתַלְמִידָיו לָרֶדֶת בָּאֳנִיָּה לַעֲבֹר לְפָנָיו אֶל־עֵבֶר הַיָּם

עַד אֲשֶׁר־יְשַׁלַּח אֶת־הָעָם׃ <strong><span class=c>23</span></strong> וַיְשַׁלַּח אֶת־הָעָם

וַיַּעַל הָהָרָה בָּדָד לְהִתְפַּלֵּל וַיְהִי־עֶרֶב וְהוּא לְבַדּוֹ שָׁמָּה׃ <strong><span class=c>24</span></strong>

וְהָאֳנִיָּה בָאָה עַד חֲצִי הַיָּם וְהַגַּלִּים יִטְרְפֻהָ כִּי הָרוּחַ

לְנֶגְדָּהּ׃ <strong><span class=c>25</span></strong> וַיְהִי בְּאַשְׁמֹרֶת הָרְבִיעִית וַיָּבֹא

אֲלֵיהֶם יֵשׁוּעַ וְהוּא מְהַלֵּךְ עַל־פְּנֵי הַיָּם׃ <strong><span class=c>26</span></strong>

וְהַתַּלְמִידִים רָאוּ אוֹתוֹ מְהַלֵּךְ עַל־פְּנֵי הַיָּם וַיִּבָּהֲלוּ

וַיֹּאמְרוּ מַרְאֵה־רוּחַ הוּא וַיִּצְעֲקוּ מִפָּחַד׃ <strong><span class=c>27</span></strong>

וַיְמַהֵר יֵשׁוּעַ וַיְדַבֵּר אֲלֵיהֶם לֵאמֹר חִזְקוּ כִּי־אֲנִי הוּא

אַל־תִּירָאוּ׃ <strong><span class=c>28</span></strong> וַיַּעַן פֶּטְרוֹס וַיֹּאמֶר אֵלָיו

אִם־אַתָּה הוּא אֲדֹנִי צַוֵּה־נָא וְאָבֹא אֵלֶיךָ עַל־הַמָּיִם׃ <strong><span class=c>29</span></strong>

וַיֹּאמֶר בּוֹא וַיֵּרֶד פֶּטְרוֹס מִן־הָאֳנִיָּה וַיְהַלֵּךְ עַל־פְּנֵי

הַמַּיִם לָבוֹא אֶל־יֵשׁוּעַ׃ <strong><span class=c>30</span></strong> וַיְהִי כִּרְאֹתוֹ

אֶת־הָרוּחַ כִּי חֲזָקָה הִיא וַיִּירָא וַיָּחֶל לִטְבֹּעַ וַיִּצְעַק וַיֹּאמַר

אֲדֹנִי הוֹשִׁיעֵנִי׃ <strong><span class=c>31</span></strong> וַיְמַהֵר יֵשׁוּעַ וַיִּשְׁלַח

אֶת־יָדוֹ וַיַּחֲזֶק־בּוֹ וַיֹּאמֶר אֵלָיו קְטֹן אֱמוּנָה מַה־לְּךָ כִּי חָלַק

לִבֶּךָ׃ <strong><span class=c>32</span></strong> הֵם עָלוּ אֶל־הָאֳנִיָּה וְהָרוּחַ שָׁכָכָה׃ <strong><span class=c>33</span></strong>

וְאַנְשֵׁי הָאֳנִיָּה נִגְּשׁוּ וַיִּשְׁתַּחֲווּ־לוֹ וַיֹּאמְרוּ אֲבָל בֶּן־אֱלֹהִים

אָתָּה׃ <strong><span class=c>34</span></strong> וַיַּעַבְרוּ אֶת־הַיָּם וַיָּבֹאוּ אַרְצָה

גִּנֵּיסַר׃ <strong><span class=c>35</span></strong> וַיַּכִּירוּ אֹתוֹ אַנְשֵׁי הַמָּקוֹם הַהוּא

וַיִּשְׁלְחוּ אֶל־כָּל־סְבִיבוֹתֵיהֶם וַיָּבִיאוּ אֵלָיו אֵת כָּל־הַחוֹלִים׃ <strong><span class=c>36</span></strong>

וַיְבַקְשׁוּ מִמֶּנּוּ רַק לִנְגֹּעַ בִּכְנַף בִּגְדוֹ וְכָל־הַנֹּגְעִים

נוֹשָׁעוּ׃</p>
<p><strong><span class=g>טו</span></strong>&nbsp;&nbsp; אָז בָּאוּ אֶל־יֵשׁוּעַ הַסּוֹפְרִים וְהַפְּרוּשִׁים אֲשֶׁר מִירוּשָׁלָיִם׃ <strong><span class=c>2</span></strong>

וַיֹּאמְרוּ מַדּוּעַ תַּלְמִידֶיךָ עֹבְרִים אֵת קַבָּלַת הַזְּקֵנִים כִּי

אֵינָם נֹטְלִים יְדֵיהֶם לַסְּעוּדָה׃ <strong><span class=c>3</span></strong> וַיַּעַן וַיֹּאמֶר

אֲלֵיהֶם מַדּוּעַ גַּם־אַתֶּם עֹבְרִים אֶת־מִצְוַת אֱלֹהִים לְמַעַן

קַבָּלַתְכֶם׃ <strong><span class=c>4</span></strong> כִּי הָאֱלֹהִים צִוָּה לֵאמֹר כַּבֵּד

אֶת־אָבִיךָ וְאֶת־אִמֶּךָ וּמְקַלֵּל אָבִיו וְאִמּוֹ מוֹת יוּמָת׃ <strong><span class=c>5</span></strong>

וְאַתֶּם אֹמְרִים הָאֹמֵר לְאָבִיו וּלְאִמּוֹ קָרְבָּן מַה־שָּׁאַתָּה נֶהֱנֶה

לִי אֵינוֹ חַיָּב בְּכִבּוּד אָבִיו וְאִמּוֹ׃ <strong><span class=c>6</span></strong> וַתָּפֵרוּ

אֶת־דְּבַר הָאֱלֹהִים לְמַעַן קַבָּלַתְכֶם׃ <strong><span class=c>7</span></strong> חֲנֵפִים הֵיטֵב

נִבָּא עֲלֵיכֶם יְשַׁעְיָהוּ לֵאמֹר׃ <strong><span class=c>8</span></strong> נִגַּשׁ הָעָם הַזֶּה

בְּפִיו וּבִשְׂפָתָיו כִּבְּדוּנִי וְלִבָּם רָחַק מִמֶּנִּי׃ <strong><span class=c>9</span></strong>

וַתְּהִי יִרְאָתָם אֹתִי מִצְוַת אֲנָשִׁים מְלֻמָּדָה׃ <strong><span class=c>10</span></strong>

וַיִּקְּרָא אֶל־הָעָם וַיֹּאמֶר לָהֶם שִׁמְעוּ וְהָבִינוּ׃ <strong><span class=c>11</span></strong>

לֹא הַנִּכְנָס אֶל־הַפֶּה יְטַמֵּא אֶת־הָאָדָם כִּי אִם־הַיּוֹצֵא מִן־הַפֶּה

הוּא מְטַמֵּא אֶת־הָאָדָם׃ <strong><span class=c>12</span></strong> וַיִגְּשׁוּ אֵלָיו תַּלְמִידָיו

וַיֹּאמְרוּ הֲיָדַעְתָּ כִּי הַפְּרוּשִׁים שָׁמְעוּ אֶת־הַדָּבָר הַזֶּה

וַיִּכָּשְׁלוּ־בוֹ׃ <strong><span class=c>13</span></strong> וַיַּעַן וַיֹּאמַר כָּל־מַטָּע אֲשֶׁר

לֹא נָטַע אָבִי שֶׁבַּשָׁמַיִם עָקוֹר יֵעָקֵר׃ <strong><span class=c>14</span></strong> הַנִּיחוּ

אוֹתָם מַדְרִיכִים עִוְרִים הֵמָּה לַעִוְרִים וְכִי־יַדְרִיךְ עִוֵּר

אֶת־הָעִוֵּר וְנָפְלוּ שְׁנֵיהֶם אֶל־הַשָׁחַת׃ <strong><span class=c>15</span></strong> וַיַּעַן

פֶּטְרוֹס וַיֹּאמֶר אֵלָיו בָּאֵר לָנוּ אֶת־הַמָּשָׁל הַזֶּה׃ <strong><span class=c>16</span></strong>

וַיֹּאמֶר יֵשׁוּעַ עֲדֶנָה גַם־אַתֶּם לֹא תַשְׂכִּילוּ׃ <strong><span class=c>17</span></strong>

הַעוֹד לֹא תֵדְעוּ כִּי כָל־הַבָּא אֶל־הַפֶּה יוֹרֵד אֶל־הַכֶּרֶשׂ וְיִשָׁפֵךְ

מִשָׁם לְמוֹצָאוֹת׃ <strong><span class=c>18</span></strong> אֲבָל הַיּוֹצֵא מִן־הַפֶּה יוֹצֵא

מִן־הַלֵּב וְהוּא מְטַמֵּא אֶת־הָאָדָם׃ <strong><span class=c>19</span></strong> כִּי מִן־הַלֵּב

יוֹצְאוֹת מַחְשְׁבוֹת רָע רְצִיחוֹת נִאוּפִים זְנוּנִים גְּנֵבוֹת עֵדוּת שֶׁקֶר

וְגִדּוּפִים׃ <strong><span class=c>20</span></strong> אֵלֶּה הֵם הַמְטַמְּאִים אֶת־הָאָדָם אֲבָל

אֲכִילָה בְּלֹא נְטִילַת יָדַיִם לֹא תְּטַמֵּא אֶת־הָאָדָם׃ <strong><span class=c>21</span></strong>

וַיֵּצֵא יֵשׁוּעַ מִשָׁם וַיָּסַר אֶל־גְּלִילוֹת צוֹר וְצִידוֹן׃ <strong><span class=c>22</span></strong>

וְהִנֵּה אִשָׁה כְנַעֲנִית יֹצֵאת מִן־הַגְּבוּלוֹת הָהֵם וַתִּצְעַק אֵלָיו

לֵאמֹר חָנֵּנִי אֲדֹנִי בֶן־דָּוִד כִּי בִתִּי מְעֻנָּה מְאֹד עַל־יְדֵי שֵׁד׃ <strong><span class=c>23</span></strong>

וְלֹא־עָנָה אֹתָהּ דָּבָר וַיִּגְּשׁוּ תַלְמִידָיו וַיְבַקְשׁוּ מִמֶּנּוּ

לֵאמֹר שַׁלְּחֶהָ כִּי־צֹעֶקֶת הִיא אַחֲרֵינוּ׃ <strong><span class=c>24</span></strong> וַיַּעַן

וַיֹּאמַר לֹא שֻׁלַּחְתִּי בִּלְתִּי אֶל־הַצֹּאן הָאֹבְדוֹת אֲשֶׁר לְבֵית

יִשְׂרָאֵל׃ <strong><span class=c>25</span></strong> וְהִיא בָאָה וַתִּשְׁתַּחוּ לוֹ וַתֹּאמַר

אֲדֹנִי עָזְרֵנִי׃ <strong><span class=c>26</span></strong> וַיַּעַן וַיֹּאמַר לֹא־טוֹב לָקַחַת

אֶת־לֶחֶם הַבָּנִים וּלְהַשְׁלִיכוֹ לִפְנֵי צְעִירֵי הַכְּלָבִים׃ <strong><span class=c>27</span></strong>

וַתֹּאמַר כֵּן אֲדֹנִי אֶפֶס כִּי־גַם־צְעִירֵי הַכְּלָבִים יֹאכְלוּ

מִן־הַפֵּרוּרִים הַנֹּפְלִים מֵעַל־שֻׁלְחַן אֲדֹנֵיהֶם׃ <strong><span class=c>28</span></strong>

וַיַּעַן יֵשׁוּעַ וַיֹּאמֶר אֵלֶיהָ אִשָׁה רַבָּה אֱמוּנָתֵךְ יְהִי־לָךְ

כִּרְצוֹנֵךְ וַתֵּרָפֵא בִתָּהּ מִן־הַשָׁעָה הַהִיא׃ <strong><span class=c>29</span></strong>

וַיַּעֲבֹר יֵשׁוּעַ מִשָׁם וַיָּבֹא אֶל־יָם הַגָּלִיל וַיַּעַל הָהָרָה

וַיֵּשֶׁב שָׁם׃ <strong><span class=c>30</span></strong> וַיָּבֹאוּ אֵלָיו הֲמוֹן עַם רָב וְעִמָּהֶם

פִּסְחִים עִוְרִים אִלְּמִים קִטְּעִים וְרַבִּים כָּהֵמָּה וַיַּפִּילוּם

לְרַגְלֵי יֵשׁוּעַ וַיִּרְפָּאֵם׃ <strong><span class=c>31</span></strong> וַיִּתְמְהוּ הָעָם בִּרְאוֹתָם

אֶת־הָאִלְּמִים מְדַבְּרִים וְהַקִּטְּעִים בְּרִיאִים וְהַפִּסְחִים מְהַלְּכִים

וְהַעִוְרִים רֹאִים וַיְשַׁבְּחוּ אֶת־אֱלֹהֵי יִשְׂרָאֵל׃ <strong><span class=c>32</span></strong> וַיִּקְרָא

יֵשׁוּעַ אֶל־תַּלְמִידָיו וַיֹּאמַר נִכְמְרוּ רַחֲמַי עַל־הָעָם כִּי־זֶה

עָמְדָם עִמָּדִי שְׁלֹשֶׁת יָמִים וְאֵין לָהֶם מַה־לֶּאֱכֹל וְאֵינֶנִּי חָפֵץ

לְשַׁלְּחָם רְעֵבִים פֶּן־יִתְעַלְּפוּ בַּדָּרֶךְ׃ <strong><span class=c>33</span></strong>

וַיֹּאמְרוּ אֵלָיו הַתַּלְמִידִים מֵאַיִן לָנוּ בַּמִדְבָּר דֵּי־לֶחֶם

לְהַשְׂבִּיעַ אֶת־הָמוֹן רַב כָּזֶה׃ <strong><span class=c>34</span></strong> וַיֹּאמֶר יֵשׁוּעַ

אֲלֵיהֶם כַּמָּה כִכְּרוֹת לֶחֶם לָכֶם וַיֹּאמְרוּ שֶׁבַע וּמְעַט דָּגִים

קְטַנִּים׃ <strong><span class=c>35</span></strong> וַיְצַו אֶת־הֲמוֹן הָעָם וַיֵּשְׁבוּ לָאָרֶץ׃ <strong><span class=c>36</span></strong>

וַיִּקַּח אֶת־שֶׁבַע כִּכְּרוֹת הַלֶּחֶם וְאֵת הַדָּגִים וַיְבָרֶךְ וַיִּפְרֹס

וַיִּתֵּן אֶל־הַתַּלְמִידִים וְהַתַּלְמִידִים נָתְנוּ לָעָם׃ <strong><span class=c>37</span></strong>

וַיֹּאכְלוּ כֻלָּם וַיִּשְׂבָּעוּ וַיִּשְׂאוּ מִן־הַפְּתוֹתִים הַנּוֹתָרִים

שִׁבְעָה דוּדִים מְלֵאִים׃ <strong><span class=c>38</span></strong> וְהָאֹכְלִים אַרְבַּעַת אֲלָפִים

אִישׁ מִלְּבַד הַנָּשִׁים וְהַטָּף׃ <strong><span class=c>39</span></strong> וַיְשַׁלַּח אֶת־הָעָם

וַיֵּרֶד בָּאֳנִיָה וַיָּבֹא אֶל־גְּבוּל מַגְדָן׃</p>
<p><strong><span class=g>טז</span></strong>&nbsp;&nbsp; וַיִּגְּשׁוּ הַפְּרוּשִׁים וְהַצַּדּוּקִים לְנַסּוֹתוֹ וַיִּשְׁאֲלוּ מֵאִתּוֹ

לְהַרְאוֹתָם אוֹת מִן־הַשָׁמָיִם׃ <strong><span class=c>2</span></strong> וַיַּעַן וַיֹּאמֶר לָהֶם

בָּעֶרֶב תֹּאמְרוּ יוֹם־צַח יִהְיֶה כִּי אָדְמוּ הַשָׁמָיִם׃ <strong><span class=c>3</span></strong>

וּבַבֹּקֶר תֹּאמְרוּ הַיּוֹם סַעַר כִּי־אָדְמוּ וְהִתְקַדְּרוּ הַשָׁמָיִם

חֲנֵפִים אַתֶּם מַכִּירִים אֶת־פְּנֵי הַשָׁמַיִם וְאֹתוֹת הָעִתִּים לֹא

תַכִּירוּ׃ <strong><span class=c>4</span></strong> דּוֹר רַע וּמְנָאֵף מְבַקֶּשׁ־לוֹ אוֹת וְאוֹת לֹא

יִנָּתֶן־לוֹ בִּלְתִּי אִם־אוֹת יוֹנָה הַנָּבִיא וַיַּעַזְבֵם וַיֵּלֶךְ לוֹ׃ <strong><span class=c>5</span></strong>

וַיָּבֹאוּ הַתַּלְמִידִים אֶל־עֵבֶר הַיָּם וְהֵם שָׁכְחוּ לָקַחַת אִתָּם לָחֶם׃
<strong><span class=c>6</span></strong> וַיֹּאמֶר יֵשׁוּעַ אֲלֵיהֶם רְאוּ וְהִשָׁמְרוּ לָכֶם

מִשְּׂאֹר הַפְּרוּשִׁים וְהַצַּדּוּקִים׃ <strong><span class=c>7</span></strong> וַיַּחְשְׁבוּ כֹה

וָכֹה בְּקִרְבָּם וַיֹּאמְרוּ עַל־דְּבַר שֶׁלּא־לָקַחְנוּ אִתָּנוּ לָחֶם׃ <strong><span class=c>8</span></strong>

וַיֵּדַע יֵשׁוּעַ וַיֹּאמֶר אֲלֵיהֶם קְטַנֵּי אֱמוּנָה מָה־תַּחְשְׁבוּ

בִּלְבַבְכֶם אֲשֶׁר לֹא־לְקַחְתֶּם אִתְּכֶם לָחֶם׃ <strong><span class=c>9</span></strong> הַעוֹד

לֹא תַשְׂכִּילוּ וְלֹא תִּזְכְּרוּ אֶת־חֲמֵשֶׁת כִּכְּרוֹת־הַלֶּחֶם לַחֲמֵשֶׁת

אֲלָפִים אִישׁ וְכַמָּה סַלִּים נְשָׂאתֶם׃ <strong><span class=c>10</span></strong> וְאֶת־שֶׁבַע

כִּכְּרוֹת הַלֶּחֶם לְאַרְבַּעַת אֲלָפִים אִישׁ וְכַמָּה דוּדִים נְשָׂאתֶם׃ <strong><span class=c>11</span></strong>

אֵיךְ לֹא תָבִינוּ כִּי לֹא עַל־הַלֶּחֶם אָמַרְתִּי אֲלֵיהֶם הִשָׁמְרוּ לָכֶם

מִשְּׂאֹר הַפְּרוּשִׁים וְהַצַּדּוּקִים׃ <strong><span class=c>12</span></strong> אָז הֵבִינוּ כִּי

לֹא אָמַר לָהֶם לְהִשָׁמֵר מִשְּׂאֹר הַלֶּחֶם כִּי אִם־מִלִּמוּד הַפְּרוּשִׁים

וְהַצַּדּוּקִים׃ <strong><span class=c>13</span></strong> וַיְהִי כְּבוֹא יֵשׁוּעַ אֶל־גְּלִילוֹת

קֵיָסַרִיה שֶׁל־פִילִפּוֹס וַיִּשְׁאַל אֶת־תַּלְמִידָיו לֵאמֹר מָה־אֹמְרִים לִי

בְנֵי אָדָם מִי הוּא בֵּן־הָאָדָם׃ <strong><span class=c>14</span></strong> וַיֹּאמְרוּ יֵשׁ

אֹמְרִים יוֹחָנָן הַמַּטְבִּיל הוּא וְיֵשׁ אֹמְרִים אֵלִיָּהוּ וַאֲחֵרִים

אֹמְרִים יִרְמְיָהוּ אוֹ אֶחָד מִן־הַנְּבִיאִים׃ <strong><span class=c>15</span></strong> וַיֹּאמֶר

אֲלֵיהֶם וְאַתֶּם מַה־תֹּאמְרוּ לִי מִי אָנִי׃ <strong><span class=c>16</span></strong> וַיַּעַן

שִׁמְעוֹן פֶּטְרוֹס וַיֹּאמַר אַתָּה הוּא הַמָּשִׁיחַ בֶּן־אֱלֹהִים חַיִּים׃ <strong><span class=c>17</span></strong>

וַיַּעַן וַיֹּאמֶר אֵלָיו אַשְׁרֶיךָ שִׁמְעוֹן בַּר־יוֹנָה כִּי־בָשָׂר וָדָם

לֹא גִלָּה־לְךָ אֶת־זֹאת כִּי אִם־אָבִי שֶׁבַּשָׁמָיִם׃ <strong><span class=c>18</span></strong>

וְגַם־אֲנִי אֹמֵר לְךָ כִּי אַתָּה פֶּטְרוֹס וְעַל־הַצּוּר הַזֶּה אֶבְנֶה

אֶת־קְהִלָּתִי וְשַׁעֲרֵי שְׁאוֹל לֹא יִגְבְּרוּ עָלֶיהָ׃ <strong><span class=c>19</span></strong>

וְאֶתֵּן לְךָ אֶת־מַפְתְּחוֹת מַלְכוּת הַשָׁמָיִם וְכָל־אֲשֶׁר תֶּאֱסֹר

עַל־הָאָרֶץ אָסוּר יִהְיֶה בַּשָׁמַיִם וְכָל־אֲשֶׁר תַּתִּיר עַל־הָאָרֶץ מֻתָּר

יִהְיֶה בַּשָׁמָיִם׃ <strong><span class=c>20</span></strong> אָז צִוָּה עַל־תַּלְמִידָיו אֲשֶׁר לֹא

יְסַפְּרוּ לְאִישׁ כִּי הוּא הַמָּשִׁיחַ׃ <strong><span class=c>21</span></strong> מִן־הָעֵת הַהִיא

הֵחֵל יֵשׁוּעַ לְהַגִּיד לְתַלְמִידָיו כִּי צָרִיךְ הוּא לָלֶכֶת יְרוּשָׁלָיִם

וִיעֻנֶּה הַרְבֵּה מִידֵי הַזְּקֵנִים וְרָאשֵׁי הַכֹּהֲנִים וְהַסּוֹפְרִים

וְיֵהָרֵג וּבַיּוֹם הַשְׁלִישִׁי קוֹם יָקוּם׃ <strong><span class=c>22</span></strong> וַיִּקָּחֵהוּ

פֶטְרוֹס וַיָּחֶל לִגְעָר־בּוֹ לֵאמֹר חָס לְךָ אֲדֹנִי אַל־יְהִי־לְךָ כָּזֹאת׃ <strong><span class=c>23</span></strong>

וַיִּפֶן וַיֹּאמֶר לְפֶטְרוֹס סוּר מֵעָלַי הַשָּׂטָן מִכְשׁוֹל אַתָּה לִי כִּי

לִבְּךָ לְדִבְרֵי בְנֵי־אָדָם וְלֹא לְדִבְרֵי אֱלֹהִים׃ <strong><span class=c>24</span></strong>

וַיֹּאמֶר יֵשׁוּעַ אֶל־תַּלְמִידָיו אִישׁ כִּי־יַחְפֹּץ לָלֶכֶת אַחֲרַי

יְכַחֵשׁ בְּעַצְמוֹ וְנָשָׂא אֶת־צְלוּבוֹ וְהָלַךְ אַחֲרָי׃ <strong><span class=c>25</span></strong>

כִּי הֶחָפֵץ לְהַצִּיל אֶת־נַפְשׁוֹ תֹּאבַד נַפְשׁוֹ מִמֶּנּוּ וְהַמְאַבֵּד

נַפְשׁוֹ לְמַעֲנִי הוּא יִמְצָאֶנָּה׃ <strong><span class=c>26</span></strong> כִּי מַה־יּוֹעִיל הָאָדָם

שֶׁיִּקְנֶה אֶת־כָּל־הָעוֹלָם וְהִשְׁחִית אֶת־נַפְשׁוֹ אוֹ מַה־יִּתֵּן הָאָדָם

פִּדְיוֹן נַפְשׁוֹ׃ <strong><span class=c>27</span></strong> כִּי בֶּן־הָאָדָם עָתִיד לָבוֹא

בִּכְבוֹד אָבִיו עִם־מַלְאָכָיו וְאָז יְשַׁלֵּם לְכָל־אִישׁ כְּמַעֲשֵׂהוּ׃ <strong><span class=c>28</span></strong>

אָמֵן אֹמֵר אֲנִי לָכֶם כִּי יֵשׁ בָּעֹמְדִים פֹּה אֲשֶׁר לֹא־יִטְעֲמוּ טַעַם

מִיתָה עַד כִּי־יִרְאוּ אֶת־בֶּן־הָאָדָם בָּא בְּמַלְכוּתוֹ׃</p>
<p><strong><span class=g>יז</span></strong>&nbsp;&nbsp; וּמִקֵּץ שֵׁשֶׁת יָמִים לָקַח לוֹ יֵשׁוּעַ אֶת־פֶּטְרוֹס וְאֶת־יַעֲקֹב

וְאֶת־יוֹחָנָן אָחִיו וַיַּעֲלֵם בָּדָד עַל־הַר גָּבוֹהַּ׃ <strong><span class=c>2</span></strong>

וַיִּשְׁתַּנֶּה לְעֵינֵיהֶם וַיַּזְהִירוּ פָנָיו כַּשֶׁמֶשׁ וּבְגָדָיו כָּאוֹר

הִלְבִּינוּ׃ <strong><span class=c>3</span></strong> וְהִנֵּה נִרְאוּ אֲלֵיהֶם משֶׁה וְאֵלִיָּהוּ

וְהֵם מִדַּבְּרִים אִתּוֹ׃ <strong><span class=c>4</span></strong> וַיַּעַן פֶּטְרוֹס וַיֹּאמֶר

אֶל־יֵשׁוּעַ אֲדֹנִי טוֹב לָנוּ לִהְיוֹת פֹּה אִם־טוֹב בְּעֵינֶיךָ נַעֲשֶׂה פֹּה

שָׁלשֹׁ סֻכּוֹת לְךָ אַחַת וּלְמשֶׁה אַחַת וּלְאֵלִיָּהוּ אֶחָת׃ <strong><span class=c>5</span></strong>

עוֹדֶנּוּ מְדַבֵּר וְהִנֵּה עֲנַן־אוֹר הֵצַל עֲלֵיהֶם וְהִנֵּה קוֹל מִתּוֹךְ הֶעָנָן

אֹמֵר זֶה־בְּנִי יְדִידִי אֲשֶׁר רָצִיתִי בוֹ אֵלָיו תִּשְׁמָעוּן׃ <strong><span class=c>6</span></strong>

וַיְהִי כִּשְׁמֹעַ הַתַּלְמִידִים וַיִּפְּלוּ עַל־פְּנֵיהֶם וַיִּירְאוּ מְאֹד׃ <strong><span class=c>7</span></strong>

וַיִּגַּשׁ יֵשׁוּעַ וַיִּגַּע־בָּם וַיֹּאמַר קוּמוּ אַל־תִּירָאוּ׃ <strong><span class=c>8</span></strong>

וַיִּשְׂאוּ עֵינֵיהֶם וְלֹא רָאוּ אִישׁ בִּלְתִּי יֵשׁוּעַ לְבַדּוֹ׃ <strong><span class=c>9</span></strong>

וּבְרִדְתָּם מִן־הָהָר צִוָּה עֲלֵיהֶם יֵשׁוּעַ לֵאמֹר לֹא תַגִּידוּ לְאִישׁ

אֶת־דְּבַר הַמַּרְאֶה עַד אִם־קָם בֶּן־הָאָדָם מֵעִם הַמֵּתִים׃ <strong><span class=c>10</span></strong>

וַיִּשְׁאָלֻהוּ תַלְמִידָיו לֵאמֹר מַה־זֶּה אֹמְרִים הַסּוֹפְרִים אֵלִיָּהוּ

בּוֹא יָבוֹא בָּרִאשׁוֹנָה׃ <strong><span class=c>11</span></strong> וַיַּעַן יֵשׁוּעַ וַיֹּאמֶר

אֲלֵיהֶם אָכֵן אֵלִיָּהוּ יָבֹא (בָרִאשׁוֹנָה) וְהֵשִׁיב אֶת־הַכֹּל׃ <strong><span class=c>12</span></strong>

אֲבָל אֹמֵר אֲנִי לָכֶם אֵלִיָּהוּ כְּבָר בָּא וְלֹא הִכִּירֻהוּ

וַיַּעֲשׂוֹּ־בוֹ כִּרְצוֹנָם וְכֵן גַּם־בֶּן־הָאָדָם יְעֻנֶּה עַל־יָדָם׃ <strong><span class=c>13</span></strong>

אָז הֵבִינוּ הַתַּלְמִידִים כִּי עַל־יוֹחָנָן הַמַּטְבִּיל דִּבֶּר אֲלֵיהֶם׃ <strong><span class=c>14</span></strong>

וַיְהִי כְּבוֹאָם אֶל־הֲמוֹן הָעָם וַיִּגַּשׁ אֵלָיו אִישׁ וַיִּכְרַע

עַל־בִּרְכָּיו לְנֶגְדּוֹ׃ <strong><span class=c>15</span></strong> וַיֹּאמַר אֲדֹנִי רַחֵם־נָא

עַל־בְּנִי כִּי־מֻכֵּה יָרֵחַ הוּא וְחָלְיוֹ רָע כִּי־פְעָמִים רַבּוֹת הוּא

נֹפֵל בָּאֵשׁ וּפְעָמִים רַבּוֹת אֶל־תּוֹךְ הַמָּיִם׃ <strong><span class=c>16</span></strong> וָאָבִיא

אֹתוֹ אֶל־תַּלְמִידֶיךָ וְלֹא יָכְלוּ לִרְפֹּא לוֹ׃ <strong><span class=c>17</span></strong>

וַיַּעַן יֵשׁוּעַ וַיֹּאמֶר הוֹי דּוֹר חֲסַר אֱמוּנָה וּפְתַלְתֹּל עַד־מָתַי

אֶהְיֶה עִמָּכֶם עַד־מָתַי אֶשָּׂא אֶתְכֶם הָבִיאוּ אוֹתוֹ אֵלַי הֵנָּה׃ <strong><span class=c>18</span></strong>

וַיִּגְעַר־בּוֹ יֵשׁוּעַ וַיֵּצֵא הַשֵׁד מִמֶּנּוּ וַיֵּרָפֵא הַנַּעַר

מִן־הַשָׁעָה הַהִיא׃ <strong><span class=c>19</span></strong> וַיִּגְּשׁוּ הַתַּלְמִידִים

אֶל־יֵשׁוּעַ וְהוּא לְבַדּוֹ וַיֹּאמְרוּ מַדּוּעַ אֲנַחְנוּ לֹא יָכֹלְנוּ

לְגָרֲשׁוֹ׃ <strong><span class=c>20</span></strong> וַיֹּאמֶר יֵשׁוּעַ אֲלֵיהֶם מִפְּנֵי חֹסֶר

אֱמוּנַתְכֶם כִּי אָמֵן אֹמֵר אֲנִי לָכֶם אִם־יֵשׁ בָּכֶם אֱמוּנָה כְּגַרְגַּר

הַחַרְדָּל וַאֲמַרְתֶּם אֶל־הָהָר הַזֶּה הֵעָתֵק מִזֶּה שָׁמָּה וְנֶעְתַּק

מִמְּקוֹמוֹ וְאֵין דָּבָר אֲשֶׁר יִבָּצֵר מִכֶּם׃ <strong><span class=c>21</span></strong> וְהַמִּין

הַזֶּה לֹא יֵצֵא כִּי אִם־בִּתְפִלָּה וּבְצוֹם׃ <strong><span class=c>22</span></strong> וַיְהִי

בְּעָבְרָם בְּאֶרֶץ הַגָּלִיל וַיֹּאמֶר אֲלֵיהֶם יֵשׁוּעַ עָתִיד בֶּן־הָאָדָם

לְהִמָּסֵר בִּידֵי אֲנָשִׁים׃ <strong><span class=c>23</span></strong> וַיַהַרְגֻהוּ וּבַיּוֹם

הַשְׁלִישִׁי קוֹם יָקוּם וַיִּתְעַצְּבוּ מְאֹד׃ <strong><span class=c>24</span></strong> וַיְהִי

כְּבוֹאָם אֶל־כְּפַר־נַחוּם וַיִּגְּשׁוּ אֶל־פֶּטְרוֹס גַּבָּאֵי מַחֲצִית

הַשָׁקֶל וַיֹּאמְרוּ הֲלֹא יִתֵּן רַבְּכֶם אֶת־מַחֲצִית הַשָׁקֶל׃ <strong><span class=c>25</span></strong>

וַיֹּאמֶר יִתֵּן וּבְבוֹאוֹ הַבַּיְתָה קִדֵּם אֹתוֹ יֵשׁוּעַ לִשְׁאֹל וַיֹּאמַר

מַה־דַּעְתְּךָ שִׁמְעוֹן מַלְכֵי הָאָרֶץ מִמִּי יִקְחוּ מֶכֶס וּמַס מֵאֵת

בְּנֵיהֶם אוֹ מֵאֵת הַזָּרִים׃ <strong><span class=c>26</span></strong> וַיֹּאמֶר פֶּטְרוֹס אֵלָיו

מֵאֵת הַזָּרִים וַיֹּאמֶר לוֹ יֵשׁוּעַ אִם־כֵּן אֵפוֹא הַבָּנִים פְּטוּרִים

הֵמָּה׃ <strong><span class=c>27</span></strong> וְאוּלָם לְמַעַן אֲשֶׁר־לֹא־נִהְיֶה לָהֶם

לְמִכְשׁוֹל לֵךְ אֶל־הַיָּם וְהִשְׁלַכְתָּ חַכָּה אֶל־תּוֹכוֹ וְאֶת־הַדָּג

הָרִאשׁוֹן אֲשֶׁר יַעֲלֶה שָׂאֵהוּ וְכַאֲשֶׁר תִּפְתַּח אֶת־פִּיו תִּמְצָא בוֹ

מַטְבֵּעַ אוֹתוֹ קַח וְשָׁקַלְתָּ עַל יָדִי וְעַל יָדֶךָ׃</p>
<p><strong><span class=g>יח</span></strong>&nbsp;&nbsp; בַּשָׁעָה הַהִיא נִגְּשׁוּ הַתַּלְמִידִים אֶל־יֵשׁוּעַ וַיֹּאמְרוּ מִי אֵפוֹא

הַגָּדוֹל בְּמַלְכוּת הַשָׁמָיִם׃ <strong><span class=c>2</span></strong> וַיִּקְרָא יֵשׁוּעַ אֵלָיו

יֶלֶד קָטָן וַיַּעֲמִידֵהוּ בְתוֹכָם׃ <strong><span class=c>3</span></strong> וַיֹּאמַר אָמֵן אֹמֵר

אֲנִי לָכֶם אִם־לֹא תָשׁוּבוּ לִהְיוֹת כַּיְלָדִים לֹא תָבֹאוּ אֶל־מַלְכוּת

הַשָׁמָיִם׃ <strong><span class=c>4</span></strong> לָכֵן כָּל־הַמַּשְׁפִּיל אֶת־עַצְמוֹ כַּיֶלֶד

הַזֶּה הוּא הַגָּדוֹל בְּמַלְכוּת הַשָׁמָיִם׃ <strong><span class=c>5</span></strong> וְהַמְקַבֵּל

יֶלֶד אֶחָד כָּזֶה בִּשְׁמִי אוֹתִי הוּא מְקַבֵּל׃ <strong><span class=c>6</span></strong>

הַמַּכְשִׁיל אֶת־אֶחָד מִן־הַקְּטַנִּים הָאֵלֶּה הַמַּאֲמִינִים בִּי נוֹחַ לוֹ

שֶׁיִּתָּלֶה פֶלַח־רֶכֶב עַל־צַוָּארוֹ וְטֻבַּע בִּמְצוּלוֹת יָם׃ <strong><span class=c>7</span></strong>

אוֹי לָעוֹלָם מִן־הַמִּכְשֹׁלִים כִּי הַמִּכְשֹׁלִים בּוֹא יָבֹאוּ אֲבָל אוֹי

לָאִישׁ הַהוּא אֲשֶׁר עַל־יָדוֹ יָבוֹא הַמִּכְשׁוֹל׃ <strong><span class=c>8</span></strong>

וְאִם־תַּכְשִׁילְךָ יָדְךָ אוֹ רַגְלְךָ קַצֵּץ אוֹתָהּ וְהַשְׁלֵךְ מִמֲֶָּ טוֹב

לְךָ לָבוֹא לַחַיִּים פִּסֵּחַ אוֹ קִטֵּעַ מִהְיוֹת לְךָ שְׁתֵּי יָדַיִם

אוֹ־שְׁתֵּי רַגְלַיִם וְתֻשְׁלַךְ אֶל־אֵשׁ עוֹלָם׃ <strong><span class=c>9</span></strong>

וְאִם־עֵינְךָ תַכְשִׁילְךָ נַקֵּר אוֹתָהּ וְהַשְׁלֵךְ מִמֲֶָּ טוֹב לְךָ לָבוֹא

לַחַיִּים בְּעַיִן אַחַת מִהְיוֹת לְךָ שְׁתֵּי עֵינַיִם וְתֻשְׁלַךְ אֶל־אֵשׁ

גֵּיהִנֹּם׃ <strong><span class=c>10</span></strong> רְאוּ פֶּן־תִּבְזוּ אַחַד הַקְּטַנִּים הָאֵלֶּה

כִּי אֹמֵר אֲנִי לָכֶם מַלְאֲכֵיהֶם רֹאִים תָּמִיד אֶת־פְּנֵי אָבִי

שֶׁבַּשָׁמָיִם׃ <strong><span class=c>11</span></strong> (כִּי בֶן־הָאָדָם בָּא לְהוֹשִׁיעַ

אֶת־הָאֹבֵד׃) <strong><span class=c>12</span></strong> מַה־דַּעְתְּכֶם כִּי־יִהְיוּ לְאִישׁ מֵאָה

כְבָשִׂים וְאָבַד אֶחָד מֵהֶם הֲלֹא יַעֲזֹב אֶת־הַתִּשְׁעִים וְתִשְׁעָה עַל־הֶהָרִים

וְהָלַךְ לְבַקֵּשׁ אֶת־הָאֹבֵד׃ <strong><span class=c>13</span></strong> וְהָיָה כַּאֲשֶׁר

יִמְצָאֵהוּ אָמֵן אֹמֵר אֲנִי לָכֶם כִּי־יִשְׂמַח עָלָיו יוֹתֵר מֵעַל

הַתִּשְׁעִים וְתִשְׁעָה אֲשֶׁר לֹא אָבָדוּ׃ <strong><span class=c>14</span></strong> כֵּן אֵינֶנּוּ

רָצוֹן מִלִּפְנֵי אֲבִיכֶם שֶׁבַּשָׁמָיִם שֶׁיֹּאבַד אֶחָד מִן־הַקְּטַנִּים

הָאֵלֶּה׃ <strong><span class=c>15</span></strong> וְכִי יֶחֱטָא־לְךָ אָחִיךָ לֵךְ וְהוֹכַחְתָּ

אוֹתוֹ בֵּינְךָ לְבֵינוֹ וְאִם־יִשְׁמַע אֵלֶיךָ קָנִיתָ לְּךָ אָחִיךָ׃ <strong><span class=c>16</span></strong>

וְאִם־לֹא יִשְׁמַע וְלָקַחַתָּ עִמְּךָ עוֹד אֶחָד אוֹ שְׁנָיִם כִּי עַל־פִּי

שְׁנַיִם אוֹ שְׁלֹשָׁה עֵדִים יָקוּם כָּל־דָּבָר׃ <strong><span class=c>17</span></strong> וְאִם־לֹא

יִשְׁמַע אֲלֵיהֶם וְהִגַּדְתָּ אֶל־הַקָּהָל וְאִם־לֹא יִשְׁמַע

גַּם־אֶל־הַקָּהָל וְהָיָה לְךָ כְּגוֹי וּכְמוֹכֵס׃ <strong><span class=c>18</span></strong> אָמֵן

אֹמֵר אֲנִי לָכֶם כֹּל אֲשֶׁר־תַּאַסְרוּ עַל־הָאָרֶץ אָסוּר יִהְיֶה בַּשָׁמָיִם

וְכֹל אֲשֶׁר־תַּתִּירוּ עַל־הָאָרֶץ מֻתָּר יִהְיֶה בַּשָׁמָיִם׃ <strong><span class=c>19</span></strong>

וְעוֹד אֹמֵר אֲנִי לָכֶם שְׁנַיִם מִכֶּם כִּי־יִהְיוּ לֵב אֶחָד בָּאָרֶץ

עַל־כָּל־דָּבָר אֲשֶׁר יִשְׁאָלוּ בּוֹא יָבוֹא לָהֶם מֵאֵת אָבִי

שֶׁבַּשָׁמָיִם׃ <strong><span class=c>20</span></strong> כִּי בְכָל־מָקוֹם אֲשֶׁר יֵאָסְפוּ שְׁנַיִם

אוֹ שְׁלֹשָׁה בִּשְׁמִי שָׁם אֲנִי בְּתוֹכָם׃ <strong><span class=c>21</span></strong> וַיִּגַּשׁ

אֵלָיו פֶּטְרוֹס וַיֹּאמֶר לוֹ אֲדֹנִי כַּמַה פְּעָמִים יֶחֱטָא־לִי אָחִי

וּמָחַלְתִּי לוֹ הַעַד שֶׁבַע פְּעָמִים׃ <strong><span class=c>22</span></strong> וַיֹּאמֶר אֵלָיו

יֵשׁוּעַ לֹא־אֹמַר לְךָ עַד־שֶׁבַע פְּעָמִים כִּי עַד־שִׁבְעִים וָשֶׁבַע׃ <strong><span class=c>23</span></strong>

עַל־כֵּן דּוֹמָה מַלְכוּת הַשָׁמַיִם לְמֶלֶךְ בָּשָׂר וָדָם שֶׁהָיָה יוֹרֵד

לְחֶשְׁבּוֹן עִם־עֲבָדָיו׃ <strong><span class=c>24</span></strong> וְכַאֲשֶׁר הֵחֵל לְחַשֵׁב הוּבָא

לְפָנָיו אִישׁ אֲשֶׁר הָיָה חַיָּב לוֹ עֲשֶׂרֶת אֲלָפִים כִּכְּרֵי כָסֶף׃ <strong><span class=c>25</span></strong>

וְלֹא הָיָה־לוֹ לְשָׁלֵּם וַיְצַו אֲדֹנָיו לִמְכֹּר אוֹתוֹ וְאֶת־אִשְׁתּוֹ

וְאֶת־בָּנָיו וְאֶת־כָּל־אֲשֶׁר־לוֹ וִישַׁלֵּם׃ <strong><span class=c>26</span></strong> וַיִּפֹּל

הָעֶבֶד עַל־פָּנָיו וְיִּשְׁתַּחוּ לוֹ לֵאמֹר אֲדֹנִי הַאֲרֶךְ־לִי אַפֶּךָ

וַאֲשַׁלֵּם לְךָ הַכֹּל׃ <strong><span class=c>27</span></strong> וַיֶּהֱמוּ מְעֵי אֲדֹנֵי הָעֶבֶד

הַהוּא וַיִּפְטְרֵהוּ וַיִּמְחֹל לוֹ אֶת חוֹבוֹ׃ <strong><span class=c>28</span></strong> וַיֵּצֵא

הָעֶבֶד הַהוּא מִלְּפָנָיו וַיִּמְצָא אֶחָד מֵחֲבֵרָיו וְהוּא חַיָּב־לוֹ מֵאָה

דִינָרִים וַיַּחֲזֶק־בּוֹ וַיַּחְנְקֵהוּ לֵאמֹר שַׁלֵּם אֵת אֲשֶׁר אַתָּה

חַיָּב לִי׃ <strong><span class=c>29</span></strong> וַיִּפֹּל חֲבֵרוֹ לִפְנֵי רַגְלָיו וַיְבַקֵּשׁ

מִמֶּנּוּ לֵאמֹר הַאֲרֶךְ־לִי אַפֶּךָ וַאֲשַׁלְּמָה לְּךָ הַכֹּל׃ <strong><span class=c>30</span></strong>

וְהוּא מֵאֵן וַיֵּלֶךְ וַיַּנִּיחֵהוּ בַּמִּשְׁמָר עַד שֶׁיְּשַׁלֶּם־לוֹ

אֶת־חוֹבוֹ׃ <strong><span class=c>31</span></strong> וְהָעֲבָדִים חֲבֵרָיו רָאוּ אֶת־אֲשֶׁר נַעֲשָׂה

וַיֵּעָצְבוּ מְאֹד וַיָּבֹאוּ וַיַּגִּידוּ לַאֲדֹנֵיהֶם אֶת־כָּל־אֲשֶׁר

נַעֲשָׂה׃ <strong><span class=c>32</span></strong> וַיִּקְרָא אֵלָיו אֲדֹנָיו וַיֹּאמֶר לוֹ אַתָּה

עֶבֶד בְּלִיַּעַל אֶת־כָּל־הַחוֹב הַהוּא מָחַלְתִּי לְךָ יַעַן

אֲשֶׁר־בִּקַּשְׁתָּ מִמֶּנִּי׃ <strong><span class=c>33</span></strong> הֲלֹא הָיָה גַם־עָלֶיךָ

לְרַחֵם עַל חֲבֵרֶךָ כַּאֲשֶׁר רִחַמְתִּי־אֲנִי עָלֶיךָ׃ <strong><span class=c>34</span></strong>

וַיִּקְצֹף אֲדֹנָיו וַיִּתְּנֵהוּ בְּיַד הַנֹּגְשִׂים עַד כִּי־יְשַׁלֵּם

אֶת־כָּל־חוֹבוֹ׃ <strong><span class=c>35</span></strong> כָּכָה יַעֲשֶׂה לָכֶם גַּם־אָבִי

שֶׁבַּשָׁמָיִם אִם־לֹא תִמְחֲלוּ אִישׁ לְאָחִיו בְּכָל־לְבַבְכֶם

(עַל־חַטֹּאתָם)׃</p>
<p><strong><span class=g>יט</span></strong>&nbsp;&nbsp; וַיְהִי כְּכַלּוֹת יֵשׁוּעַ לְדַבֵּר אֵת הַדְּבָרִים הָאֵלֶּה וַיִּסַּע

מִן־הַגָּלִיל וַיָּבֹא אֶל־גְּבוּל יְהוּדָה בְּעֵבֶר הַיַּרְדֵּן׃ <strong><span class=c>2</span></strong>

וַיֵּלְכוּ אַחֲרָיו הֲמוֹן עַם־רָב וַיִּרְפָּאֵם שָׁם׃ <strong><span class=c>3</span></strong>

וַיִּגְּשׁוּ אֵלָיו הַפְּרוּשִׁים לְנַסּוֹתוֹ וַיֹּאמְרוּ הֲיוּכַל אִישׁ

לְשַׁלַּח אֶת־אִשְׁתּוֹ עַל־כָּל־דָּבָר׃ <strong><span class=c>4</span></strong> וַיַּעַן וַיֹּאמֶר

אֲלֵיהֶם הֲלֹא קְרָאתֶם כִּי מֵרֹאשׁ הַיֹּצֵר זָכָר וּנְקֵבָה בָּרָא אֹתָם׃ <strong><span class=c>5</span></strong>

וְאֹמֵר עַל־כֵּן יַעֲזָב־אִישׁ אֶת־אָבִיו וְאֶת־אִמּוֹ וְדָבַק בְּאִשְׁתּוֹ

וְהָיוּ שְׁנֵיהֶם לְבָשָׂר אֶחָד׃ <strong><span class=c>6</span></strong> אִם־כֵּן אֵינָם עוֹד

שְׁנַיִם כִּי אִם־בָּשָׂר אֶחָד לָכֵן אֵת אֲשֶׁר חִבֵּר הָאֱלֹהִים אַל־יַפְרֵד

הָאָדָם׃ <strong><span class=c>7</span></strong> וַיֹּאמְרוּ אֵלָיו וְלָמָּה זֶּה צִוָּה משֶׁה

לָתֶת־לָהּ סֵפֶר כְּרִיתֻת וּלְשַׁלְּחָהּ׃ <strong><span class=c>8</span></strong> וַיֹּאמֶר

אֲלֵיהֶם מִפְּנֵי קְשִׁי לְבַבְכֶם הִנִּיחַ לָכֶם משֶׁה לְשַׁלַּח אֶת־נְשֵׁיכֶם

וּמֵרֹאשׁ לֹא הָיָה הַדָּבָר כֵּן׃ <strong><span class=c>9</span></strong> וַאֲנִי אֹמֵר לָכֶם

הַמְשַׁלֵּחַ אֶת־אִשְׁתּוֹ שֶׁלּא עַל־דְּבַר זְנוּת וְנֹשֵׂא אַחֶרֶת נֹאֵף הוּא

(וְהַנֹּשֵׂא אֶת־הַגְּרוּשָׁה נֹאֵף הוּא)׃ <strong><span class=c>10</span></strong> וַיֹּאמְרוּ

אֵלָיו הַתַּלְמִידִים אִם־זֶה מִשְׁפַּט הָאִישׁ אֶת־אִשְׁתּוֹ לֹא טוֹב לָקַחַת

אִשָׁה׃ <strong><span class=c>11</span></strong> וַיֹּאמֶר אֲלֵיהֶם לֹא יוּכַל כָּל־אָדָם קַבֵּל

אֶת־הַדָּבָר הַזֶּה כִּי־אִם אֵלֶּה אֲשֶׁר־נִתַּן לָהֶם׃ <strong><span class=c>12</span></strong>

יֵשׁ סָרִיסִים אֲשֶׁר נוֹלְדוּ כֵן מִבֶּטֶן אִמָּם וְיֵשׁ סָרִיסִים

הַמְסֹרָסִים עַל־יְדֵי אָדָם וְיֵשׁ סָרִיסִים אֲשֶׁר סֵרְסוּ עַצְמָם לְמַעַן

מַלְכוּת הַשָׁמָיִם מִי שֶׁיּוּכַל לְקַבֵּל יְקַבֵּל׃ <strong><span class=c>13</span></strong> אָז

יָבִיאוּ אֵלָיו יְלָדִים לְמַעַן יָשִׂים עֲלֵיהֶם אֶת־יָדָיו וְיִתְפַּלָּל

וַיִּגְעֲרוּ־בָם הַתַּלְמִידִים׃ <strong><span class=c>14</span></strong> וְיֵשׁוּעַ אָמַר הַנִּיחוּ

לַיְלָדִים וְאַל־תִּמְנָעוּם מִבּוֹא אֵלָי כִּי לְאֵלֶּה מַלְכוּת הַשָׁמָיִם׃ <strong><span class=c>15</span></strong>

וַיָּשֶׂם אֶת־יָדָיו עֲלֵיהֶם וַיַּעֲבֹר מִשָׁם׃ <strong><span class=c>16</span></strong>

וְהִנֵּה־אִישׁ נִגָּשׁ אֵלָיו וַיֹּאמַר רַבִּי (הַטּוֹב) מַה הַטּוֹב אֲשֶׁר

אֶעֱשֶׂה וְאֶקְנֶה חַיֵּי עוֹלָם׃ <strong><span class=c>17</span></strong> וַיֹּאמֶר אֵלָיו מָה־זֶּה

תִּשְׁאָלֵנִי עַל־הַטּוֹב אֵין־טוֹב כִּי אִם־אֶחָד וְהוּא הָאֱלֹהִים

וְאִם־חֶפְצְךָ לָבוֹא לַחַיִּים שְׁמֹר אֶת־הַמִּצְוֹת׃ <strong><span class=c>18</span></strong> וַיֹּאמֶר

אֵלָיו מָה הֵנָּה וַיֹּאמֶר יֵשׁוּעַ אֵלֶּה הֵן לֹא תִרְצָח לֹא תִנְאָף לֹא

תִגְנֹב לֹא תַעֲנֶה עֵד שָׁקֶר׃ <strong><span class=c>19</span></strong> כַּבֵּד אֶת־אָבִיךָ

וְאֶת־אִימֶּךָ וְאָהַבְתָּ לְרֵעֲךָ כָּמוֹךָ׃ <strong><span class=c>20</span></strong> וַיֹּאמֶר

אֵלָיו הַבָּחוּר אֶת־כָּל־אֵלֶּה שָׁמַרְתִּי מִנְּעוּרָי וּמֶה חָסַרְתִּי עוֹד׃
<strong><span class=c>21</span></strong> וַיֹּאמֶר יֵשׁוּעַ אֵלָיו אִם־חֶפְצְךָ לִהְיוֹת שָׁלֵם לֵךְ

מְכֹר אֶת־רְכֻשְׁךָ וְנָתַתָּ לָעֲנִיִּים וְהָיָה לְךָ אוֹצָר בַּשָׁמָיִם

וְשׁוּב הֲלֹם וְהָלַכְתָּ אַחֲרָי׃ <strong><span class=c>22</span></strong> וַיְהִי כִּשְׁמֹעַ

הַבָּחוּר אֶת־הַדָּבָר הַזֶּה וַיִּתְעַצֵּב וַיֵּלַךְ כִּי נְכָסִים רַבִּים

הָיוּ לוֹ׃ <strong><span class=c>23</span></strong> וַיֹּאמֶר יֵשׁוּעַ אֶל־תַּלְמִידָיו אָמֵן אֹמֵר

אֲנִי לָכֶם קָשֶׁה לֶעָשִׁיר לָבוֹא אֶל־מַלְכוּת הַשָׁמָיִם׃ <strong><span class=c>24</span></strong>

וְעוֹד אֲנִי אֹמֵר לָכֶם נָקֵל לַגָּמָל לַעֲבֹר בְּנֶקֶב הַמַּחַט מִבֹּא

עָשִׁיר אֶל־מַלְכוּת הָאֱלֹהִים׃ <strong><span class=c>25</span></strong> וְהַתַּלְמִידִים

כְּשָׁמְעָם זֹאת הִשְׁתּוֹמֲמוּ מְאֹד וַיֹּאמְרוּ מִי אֵפוֹא יוּכַל

לְהִוָּשֵׁעַ׃ <strong><span class=c>26</span></strong> וַיַּבֶּט־בָּם יֵשׁוּעַ וַיֹּאמֶר לָהֶם

מִבְּנֵי אָדָם יִפָּלֵא הַדָּבָר וּמֵהָאֱלֹהִים לֹא יִפָּלֵא כָל־דָּבָר׃
<strong><span class=c>27</span></strong> וַיַּעַן פֶּטְרוֹס וַיֹּאמֶר אֵלָיו הֵן אֲנַחְנוּ עָזַבְנוּ אֶת־הַכֹּל

וַנֵּלֶךְ אַחֲרֶיךָ וּמַה־יִּהְיֶה חֶלְקֵנוּ׃ <strong><span class=c>28</span></strong> וַיֹּאמֶר

יֵשׁוּעַ אֲלֵיהֶם אָמֵן אֹמֵר אֲנִי לָכֶם אַתֶּם הַהֹלְכִים אַחֲרָי

בְּהִתְחַדֵּשׁ הַבְּרִיאָה כַּאֲשֶׁר יֵשֵׁב בֶּן־הָאָדָם עַל־כִּסֵּא כְבוֹדוֹ

גַּם־אַתֶּם תֵּשְׁבוּ עַל־שְׁנֵים עָשָׂר כִּסְאוֹת לִשְׁפֹּט אֶת־שְׁנֵים עָשָׂר

שִׁבְטֵי יִשְׂרָאֵל׃ <strong><span class=c>29</span></strong> וְכָל־אִישׁ אֲשֶׁר עָזַב בָּתִּים

וְאַחִים וַאֲחָיוֹת וְאָב וָאֵם וְאֵשֶׁת וּבָנִים וְשָׂדוֹת לְמַעַן שְׁמִי הוּא

יִקַּח מֵאָה שְׁעָרִים וְחַיֵּי עוֹלָם יִירָשׁ׃ <strong><span class=c>30</span></strong> וְאוּלָם

רַבִּים מִן־הָרִאשׁוֹנִים יִהְיוּ אַחֲרוֹנִים וּמִן־הָאַחֲרוֹנִים רִאשׁוֹנִים׃</p>
<p><strong><span class=g>כ</span></strong>&nbsp;&nbsp; כִּי דוֹמָה מַלְכוּת הַשָׁמַיִם לְאִישׁ בַּעַל־בָּיִת אֲשֶׁר הִשְׁכִּים

בַּבֹּקֶר וַיֵּצֵא לִשְׂכֹּר פֹּעֲלִים לְכַרְמוֹ׃ <strong><span class=c>2</span></strong> וַיִּפְסַק

עִם הַפֹּעֲלִים דִּינָר לַיּוֹם וַיִּשְׁלָחֵם אֶל־כַּרְמוֹ׃ <strong><span class=c>3</span></strong>

וַיֵּצֵא בַּשָׁעָה הַשְׁלִישִׁית וַיַּרְא אֲחֵרִים עֹמְדִים בְּטֵלִים

בַּשּׁוּק׃ <strong><span class=c>4</span></strong> וַיֹּאמֶר לָהֶם לְכוּ גַם־אַתֶּם אֶל־כַּרְמִי

וַאֲנִי אֶתֵּן לָכֶם כַּמִּשְׁפָּט וַיֵּלֵכוּ׃ <strong><span class=c>5</span></strong> וַיֵּצֵא גַּם

בַּשָׁעָה הַשִׁשִׁית גַּם בַּתְּשִׁיעִית וַּיַעַשׂ כַּדָּבָר הַזֶּה׃ <strong><span class=c>6</span></strong>

וַיֵּצֵא בִּשְׁעַת עַשְׁתֵּי עֶשְׂרֵה וַיִּמְצָא אֲחֵרִים עֹמְדִים וַיֹּאמֶר

אֲלֵיהֶם לָמָה אַתֶּם עֹמְדִים פֹּה בְּטֵלִים כָּל־הַיּוֹם׃ <strong><span class=c>7</span></strong>

וַיֹּאמְרוּ לוֹ כִּי לֹא־שָׂכַר אוֹתָנוּ אִישׁ וַיֹּאמֶר אֲלֵיהֶם לְכוּ

גַם־אַתֶּם אֶל־הַכֶּרֶם וְשְׂכַרְכֶם יֻתַּן לָכֶם׃ <strong><span class=c>8</span></strong> וַיְהִי

בָעֶרֶב וַיֹּאמֶר בַּעַל הַכֶּרֶם אֶל־פְּקִידוֹ קְרָא אֶת־הַפֹּעֲלִים וְתֵן

לָהֶם אֶת־שְׂכָרָם הָחֵל בָּאַחֲרוֹנִים וְכַלֵּה בָּרִאשׁוֹנִים׃ <strong><span class=c>9</span></strong>

וַיָּבֹאוּ הַנִּשְׂכָּרִים בִּשְׁעַת אַחַת עֶשְׂרֵה וַיִּקְחוּ אִישׁ אִישׁ

דִּינָר אֶחָד׃ <strong><span class=c>10</span></strong> וּבְבֹא הָרִאשׁוֹנִים דִּמּוּ בְנַפְשָׁם

כִּי יִקְחוּ יוֹתֵר וַיִּקְחוּ גַּם־הֵם אִישׁ אִישׁ דִּינָר אֶחָד׃ <strong><span class=c>11</span></strong>

וַיְהִי בְקַחְתָּם וַיִּלּוֹנוּ עַל־בַּעַל הַבַּיִת לֵאמֹר׃ <strong><span class=c>12</span></strong>

אֵלֶּה הָאַחֲרוֹנִים לֹא עָשׂוֹּ כִּי אִם־שָׁעָה אֶחָת וְאַתָּה הִשְׁוִיתָ

אֹתָם לָנוּ אֲשֶׁר סָבַלְנוּ אֶת־טֹרַח הַיּוֹם וְחֻמּוֹ׃ <strong><span class=c>13</span></strong>

וַיַּעַן וַיֹּאמֶר אֶל־אֶחָד מֵהֶם רֵעִי לֹא הוֹנֵיתִי אֹתָךְ הֲלֹא דִינָר

פָּסַקְתָּ עִמִּי׃ <strong><span class=c>14</span></strong> קַח אֶת־שֶׁלְּךָ וָלֵךְ וַאֲנִי רְצוֹנִי

שֶׁאֶתֵּן לָזֶה הָאַחֲרוֹן כָּמוֹךָ׃ <strong><span class=c>15</span></strong> הֲלֹא אוּכַל לַעֲשׂוֹת

בְּשֶׁלִּי כִּרְצוֹנִי הַאִם־תֵּרַע עֵינְךָ עַל־אֲשֶׁר טוֹב אָנִי׃ <strong><span class=c>16</span></strong>

כֵּן יִהְיוּ הָאַחֲרוֹנִים רִאשׁוֹנִים וְהָרִאשׁוֹנִים יִהְיוּ אַחֲרוֹנִים

(כִּי־רַבִּים הֵם הַקְּרוּאִים וּמְעַטִּים הַנִּבְחָרִים)׃ <strong><span class=c>17</span></strong>

וַיְהִי כַּעֲלוֹת יֵשׁוּעַ יְרוּשָׁלַיִם וַיִּקַּח אֵלָיו אֶת־שְׁנֵים הֶעָשָׂר

לְבַדָּם וַיֹּאמֶר לָהֶם בַּדָּרֶךְ׃ <strong><span class=c>18</span></strong> הִנְנוּ עֹלִים

יְרוּשָׁלָיְמָה וּבֶן־הָאָדָם יִמָּסֵר לְרָאשֵׁי הַכֹּהֲנִים וְלַסּוֹפְרִים

וְהִרְשִׁיעֻהוּ לָמוּת׃ <strong><span class=c>19</span></strong> וּמָסְרוּ אוֹתוֹ לַגּוֹיִם לְהָתֵל

בּוֹ וּלְהַכּוֹת אוֹתוֹ בַּשּׁוֹטִים וְלִצְלֹב אוֹתוֹ וּבַיּוֹם הַשְׁלִישִׁי

יָקוּם׃ <strong><span class=c>20</span></strong> אָז נִגְּשָׁה אֵלָיו אֵם בְּנֵי זַבְדַּי

עִם־בָּנֶיהָ וַתִּשְׁתַּחוּ לוֹ לְבַקֵּשׁ מִמֶּנּוּ דָּבָר׃ <strong><span class=c>21</span></strong>

וַיֹּאמֶר אֵלֶיהָ מַה־בַּקָּשָׁתֵךְ וַתֹּאמֶר אֵלָיו אֱמָר־נָא וְיֵשְׁבוּ

שְׁנֵי־בָנַי הָאֵלֶּה אֶחָד לִימִינְךָ וְאֶחָד לִשְׂמֹאלְךָ בְּמַלְכוּתֶךָ׃ <strong><span class=c>22</span></strong>

וַיַּעַן יֵשׁוּעַ וַיֹּאמֶר לֹא יְדַעְתֶּם אֵת אֲשֶׁר שְׁאֶלְתֶּם הֲיָכֹל

תּוּכְלוּ לִשְׁתּוֹת אֶת־הַכּוֹס אֲשֶׁר אֲנִי עָתִיד לִשְׁתּוֹתוֹ וּלְהִטָּבֵל

טְבִילָה אֲשֶׁר אֲנִי נִטְבָּל וַיֹּאמְרוּ אֵלָיו נוּכָל׃ <strong><span class=c>23</span></strong>

וַיֹּאמֶר אֲלֵיהֶם הֵן אֶת־כּוֹסִי תִשְׁתּוּ (וּטְבִילָה אֲשֶׁר אֲנִי נִטְבָּל

תִּטָּבֵלוּ) וְשֶׁבֶת לִימִינִי וְלִשְׂמֹאלִי אֵין בְּיָדִי לְתִתָּה בִּלְתִּי

לַאֲשֶׁר הוּכַן לָהֶם מֵאֵת אָבִי׃ <strong><span class=c>24</span></strong> וַיְהִי כַּאֲשֶׁר

שָׁמְעוּ־זֹאת הָעֲשָׂרָה וַיִכְעֲסוּ אֶל־שְׁנֵי הָאַחִים׃ <strong><span class=c>25</span></strong> וַיֵשׁוּעַ

קָרָא לָהֶם וַיֹּאמַר אַתֶּם יְדַעְתֶּם כִּי־שָׂרֵי הַגּוֹיִם רֹדִים בָּהֶם

וְהַגְּדוֹלִים שֹׁלְטִים עֲלֵיהֶם׃ <strong><span class=c>26</span></strong> וְאַתֶּם אַל־יְהִי כֵן

בֵּינֵיכֶם כִּי הֶחָפֵץ לִהְיוֹת גָּדוֹל בְּקִרְבְּכֶם יְהִי לָכֶם לִמְשָׁרֵת׃ <strong><span class=c>27</span></strong>

וְהֶחָפֵץ לִהְיוֹת לְרֹאשׁ בְּקִרְבְּכֶם יְהִי לָכֶם עָבֶד׃ <strong><span class=c>28</span></strong>

כַּאֲשֶׁר בֶּן־הָאָדָם לֹא בָא לְמַעַן אֲשֶׁר־יְשָׁרְתוּהוּ כִּי אִם־לְשָׁרֵת

וְלָתֵת אֶת־נַפְשׁוֹ כֹּפֶר תַּחַת רַבִּים׃ <strong><span class=c>29</span></strong> וַיְהִי

כְּצֵאתָם מִירִיחוֹ וַיֵּלֶךְ אַחֲרָיו הֲמוֹן עַם־רָב׃ <strong><span class=c>30</span></strong>

וְהִנֵּה שְׁנֵי־עִוְרִים יֹשְׁבִים עַל־יַד הַדָּרֶךְ וַיִּשְׁמְעוּ כִּי

יֵשׁוּעַ עֹבֵר וַיִּצְעֲקוּ לֵאמֹר חָנֵּנוּ־נָא אֲדֹנֵינוּ בֶּן־דָּוִד׃ <strong><span class=c>31</span></strong>

וַיִּגְעַר־בָּם הָעָם לְהַחֲשֹׁתָם וְהֵם צָעֲקוּ עוֹד וַיֹּאמְרוּ אֲדֹנֵינוּ

חָנֵּנוּ־נָא בֶּן־דָּוִד׃ <strong><span class=c>32</span></strong> וַיַּעֲמֹד יֵשׁוּעַ וַיִּקְרָא

לָהֶם וַיֹּאמַר מַה־תִּרְצוּ שֶׁאֶעֱשֶׂה לָכֶם׃ <strong><span class=c>33</span></strong> וַיֹּאמְרוּ

אֵלָיו אֲדֹנֵינוּ אֲשֶׁר תִּפָּקַחְנָה עֵינֵינוּ׃ <strong><span class=c>34</span></strong> וְרַחֲמֵי

יֵשׁוּעַ נִכְמָרוּ וַיִּגַּע בְּעֵינֵיהֶם וּפִתְאֹם נִפְקְחוּ עֵינֵיהֶם

וַיֵּלְכוּ אַחֲרָיו׃</p>
<p><strong><span class=g>כא</span></strong>&nbsp;&nbsp; וַיְהִי כַּאֲשֶׁר קָרְבוּ לִירוּשָׁלַיִם וַיָּבֹאוּ בֵית־פַּגֵי אֶל־הַר

הַזֵּיתִים וַיִּשְׁלַח יֵשׁוּעַ שְׁנַיִם מִן־הַתַּלְמִידִים׃ <strong><span class=c>2</span></strong>

וַיֹּאמֶר אֲלֵיהֶם לְכוּ אֶל־הַכְּפָר אֲשֶׁר מִמוּלְכֶם שָׁם תִּמְצְאוּ אָתוֹן

אֲסוּרָה וְעַיִר עִמָּהּ הַתִּירוּ אֹתָם וַהָבִיאוּ אֵלָי׃ <strong><span class=c>3</span></strong>

וְכִי־יֹאמַר אִישׁ אֲלֵיכֶם דָּבָר וַאֲמַרְתֶּם הָאָדוֹן צָרִיךְ לָהֶם וּמִיָּד

יְשַׁלְּחֵם׃ <strong><span class=c>4</span></strong> וְכָל־זֹאת הָיָתָה לְמַלּאת מַה־שֶׁנֶּאֱמַר

בְּיַד הַנָּבִיא לֵאמֹר׃ <strong><span class=c>5</span></strong> אִמְרוּ לְבַת־צִיּוֹן הִנֵּה

מַלְכֵּךְ יָבוֹא לָךְ עָנִי וְרֹכֵב עַל־חֲמוֹר וְעַל־עַיִר בֶּן־אֲתֹנוֹת׃ <strong><span class=c>6</span></strong>

וַיֵּלְכוּ הַתַּלְמִידִים וַיַּעֲשׂוֹּ כַּאֲשֶׁר צִוָּה אֹתָם יֵשׁוּעַ׃ <strong><span class=c>7</span></strong>

וַיָּבִיאוּ אֶת־הָאָתוֹן וְאֶת־הָעַיִר וַיָּשִׂימוּ עֲלֵיהֶם אֶת־בִּגְדֵיהֶם

וַיּוֹשִׁיבֻהוּ עֲלֵיהֶם׃ <strong><span class=c>8</span></strong> וְרֹב הֶהָמוֹן פָּרְשׂוֹּ אֶת־בִּגְדֵיהֶם

עַל־הַדָּרֶךְ וְאֲחֵרִים כָּרְתוּ סְעִיפֵי עֵצִים וַיִּשְׁטָחוּם עַל־הַדָּרֶךְ׃
<strong><span class=c>9</span></strong> וַהֲמוֹן הָעָם הָהֹלְכִים לְפָנָיו וְאַחֲרָיו קָרְאוּ לֵאמֹר

הוֹשַׁע־נָא לְבֶן־דָּוִד בָּרוּךְ הַבָּא בְּשֵׁם יְהוָֹה הוֹשַׁע־נָא

בַּמְּרוֹמִים׃ <strong><span class=c>10</span></strong> וַיְהִי בְּבֹאוֹ יְרוּשָׁלָיִם וַתֵּהֹם

כָּל־הָעִיר וַיֹּאמְרוּ מִי זֶה׃ <strong><span class=c>11</span></strong> וַיֹּאמְרוּ הֲמֹן הָעָם

זֶה הוּא הַנָּבִיא יֵשׁוּעַ מִנְּצֶרֶת אֲשֶׁר בַּגָּלִיל׃ <strong><span class=c>12</span></strong>

וַיָּבֹא יֵשׁוּעַ אֶל־מִקְדַּשׁ הָאֱלֹהִים וַיְגָרֶשׁ מִשָׁם אֵת

כָּל־הַמּוֹכְרִים וְהַקּוֹנִים בַּמִּקְדָּשׁ וַיַּהֲפֹךְ אֶת־שֻׁלְחֲנוֹת

הַשֻׁלְחָנִים וְאֶת־מֹשְׁבוֹת מֹכְרֵי הַיּוֹנִים׃ <strong><span class=c>13</span></strong> וַיֹּאמֶר

אֲלֵיהֶם הֵן כָּתוּב כִּי בֵיתִי בֵּית תְּפִלָּה יִקָּרֵא וְאַתֶּם שַׂמְתֶּם

אֹתוֹ לִמְעָרַת פָּרִיצִים׃ <strong><span class=c>14</span></strong> וַיִּגְּשׁוּ אֵלָיו עִוְרִים

וּפִסְחִים בַּמִּקְדָּשׁ וַיִּרְפָּאֵם׃ <strong><span class=c>15</span></strong> וַיְהִי כִּרְאוֹת

רָאשֵׁי הַכֹּהֲנִים וְהַסּוֹפְרִים אֵת הַנִּפְלָאוֹת אֲשֶׁר עָשָׂה וְאֵת

הַיְלָדִים הַצֹּעֲקִים בַּמִּקְדָּשׁ וְאֹמְרִים הוֹשַׁע־נָא לְבֶן־דָּוִד

וַיִּחַר לָהֶם׃ <strong><span class=c>16</span></strong> וַיֹּאמְרוּ אֵלָיו הֲשֹׁמֵעַ אַתָּה

אֶת־אֲשֶׁר אֹמְרִים אֵלֶה וַיֹּאמֶר יֵשׁוּעַ אֲלֵיהֶם שֹׁמֵעַ אָנֹכִי הֲכִי לֹא

קְרָאתֶם מִפִּי עוֹלֲלִים וְיוֹנְקִים יִסַּדְתָּ עֹז׃ <strong><span class=c>17</span></strong> וַיַּעַזְבֵם

וַיֵּצֵא אֶל־מִחוּץ לָעִיר אֶל־בֵּית־הִינִי וַיָּלֶן שָׁם׃ <strong><span class=c>18</span></strong> וּבַבֹּקֶר

שָׁב אֶל־הָעִיר וְהוּא רָעֵב׃ <strong><span class=c>19</span></strong> וַיַּרְא תְּאֵנָה אַחַת

עַל־הַדָּרֶךְ וַיִּקְרַב אֵלֶיהָ וְלֹא־מָצָא בָהּ מְאוּמָה בִּלְתִּי הֶעָלִים

וַיֹּאמֶר אֵלֶיהָ מֵעַתָּה לֹא־יִהְיֶה מִמֵּךְ פְּרִי עַד־עוֹלָם וַתִּיבַשׁ

הַתְּאֵנָה פִּתְאֹם׃ <strong><span class=c>20</span></strong> וַיִּרְאוּ הַתַּלְמִידִים וַיִּתְמְהוּ

וַיֹּאמְרוּ אֵיךְ יָבְשָׁה הַתְּאֵנָה פִּתְאֹם׃ <strong><span class=c>21</span></strong> וַיַּעַן

יֵשׁוּעַ וַיֹּאמֶר אֲלֵיהֶם אָמֵן אֹמֵר אֲנִי לָכֶם אִם־תִּהְיֶה בָכֶם אֱמוּנָה

וְלֹא חָלַק לִבְּכֶם כְּמַעֲשֵׂה הַתְּאֵנָה הַזֹּאת תַּעֲשׂוֹּ וְאַף תֹּאמְרוּ

אֶל־הָהָר הַזֶּה הִנָּשֵׂא וְנֶעְתַּקְתָּ אֶל־תּוֹך הַיָּם וְהָיָה כֵן׃ <strong><span class=c>22</span></strong>

וְכֹל אֲשֶׁר תִּשְׁאֲלוּ בַּתְּפִלָּה וְאַתֶּם מַאֲמִינִים יָבֹא לָכֶם׃ <strong><span class=c>23</span></strong>

וַיָּבֹא אֶל־הַמִּקְדָּשׁ וַיְלַמֵּד שָׁם וְרָאשֵׁי הַכֹּהֲנִים וְזִקְנֵי הָעָם

נִגְּשׁוּ אֵלָיו וַיֹּאמְרוּ בְּאֵי־זוֹ רְשׁוּת אַתָּה עֹשֶׂה אֵלֶּה וּמִי

נָתַן לְךָ הָרְשׁוּת הַזֹּאת׃ <strong><span class=c>24</span></strong> וַיַּעַן יֵשׁוּעַ וַיֹּאמֶר

אֲלֵיהֶם גַּם־אֲנִי אֶשְׁאֲלָה אֶתְכֶם דָּבָר אֶחָד אֲשֶׁר אִם־תַּגִּידוּ אֹתוֹ

לִי גַּם־אֲנִי אַגִּיד לָכֶם בְּאֵי־זוֹ רְשׁוּת אֲנִי עֹשֶׂה אֵלֶּה׃ <strong><span class=c>25</span></strong>

טְבִילַת יוֹחָנָן מֵאַיִן הָיְתָה הֲמִּשָׁמַיִם אִם־מִבְּנֵי אָדָם

וַיַּחְשְׁבוּ בִלְבָבָם לֵאמֹר׃ <strong><span class=c>26</span></strong> אִם־נֹאמַר מִשָׁמַיִם

וְאָמַר אֵלֵינוּ מַדּוּעַ אֵפוֹא לֹא הֶאֱמַנְתֶּם בּוֹ וְאִם־נֹאמַר מִבְּנֵי

אָדָם יְרֵאִים אֲנַחְנוּ אֶת־הֲמוֹן הָעָם כִּי־כֻלָּם חֹשְׁבִים אֶת־יוֹחָנָן לְנָבִיא׃
<strong><span class=c>27</span></strong> וַיַּעֲנוּ אֶת־יֵשׁוּעַ וַיֹּאמְרוּ לֹא יָדָעְנוּ וַיֹּאמֶר

אֲלֵיהֶם גַּם־אֲנִי לֹא אֹמַר לָכֶם מָה רְשׁוּתִי כִּי אֶעֱשֶׂה אֵלֶּה׃ <strong><span class=c>28</span></strong>

אֲבָל מַה־דַּעְתְּכֶם אִישׁ הָיָה וְלוֹ שְׁנֵי בָנִים וַיִּגַּשׁ אֶל־הָרִאשׁוֹן

וַיֹּאמֶר בְּנִי לֵךְ הַיּוֹם וַעֲבֹד בְּכַרְמִי׃ <strong><span class=c>29</span></strong> וַיַּעַן

וַיֹּאמֶר לֹא חָפַצְתִּי וְאַחֲרֵי־כֵן נִחַם וַיֵּלַךְ׃ <strong><span class=c>30</span></strong>

וַיִּגַּשׁ אֶל־הַשֵׁנִי וַיְדַבֵּר כָּזֹאת גַּם־אֵלָיו וַיַּעַן וַיֹּאמֶר

הִנְנִי אֲדֹנִי וְלֹא הָלָךְ׃ <strong><span class=c>31</span></strong> מִי מִשְׁנֵיהֶם עָשָׂה

אֶת־רְצוֹן אָבִיו וַיֹּאמְרוּ אֵלָיו הָרִאשׁוֹן וַיֹּאמֶר לָהֶם יֵשׁוּעַ אָמֵן

אֹמֵר אֲנִי לָכֶם הַמּוֹכְסִים וְהַזּוֹנוֹת יְקַדְּמוּ אֶתְכֶם לָבוֹא

אֶל־מַלְכוּת הָאֱלֹהִים׃ <strong><span class=c>32</span></strong> כִּי יוֹחָנָן בָּא אֲלֵיכֶם

בְּדֶרֶך צְדָקָה וְלֹא הֶאֱמַנְתֶּם לוֹ וְהַמּוֹכְסִים וְהַזּוֹנוֹת הֵם

הֶאֱמִינוּ לוֹ וְאַתֶּם רְאִיתֶם וְלֹא נִחַמְתֶּם אַחֲרֵי־כֵן לְהַאֲמִין לוֹ׃ <strong><span class=c>33</span></strong>

שִׁמְעוּ מָשָׁל אַחֵר אִישׁ בַּעַל־בַּיִת הָיָה אֲשֶׁר נָטַע כֶּרֶם וַיַּעַשׂ

גָּדֵר סָבִיב לוֹ וַיַּחְצֹב יֶקֶב וַיִּבֶן מִגְדָּל בְּתוֹכוֹ וַיִּתְּנֵהוּ

אֶל־כֹּרְמִים וַיֵּלֶךְ בְּדֶּרֶךְ מֵרָחוֹק׃ <strong><span class=c>34</span></strong> וַיְהִי

בְּהַגִּיעַ עֵת הַבָּצִיר וַיִּשְׁלַח עֲבָדָיו אֶל־הַכֹּרְמִים לָקַחַת

אֶת־פִּרְיוֹ׃ <strong><span class=c>35</span></strong> וַיַּחֲזִיקוּ הַכֹּרְמִים בַּעֲבָדָיו אֶת־זֶה

הִכּוּ וְאֶת־זֶה הָרְגוּ וְאֶת־זֶה סָקָלוּ׃ <strong><span class=c>36</span></strong> וַיּוֹסֶף

שְׁלֹחַ עֲבָדִים אֲחֵרִים רַבִּים מִן־הָרִאשׁוֹנִים וְגַם־לָהֶם עֲשׂוֹּ כֵן׃ <strong><span class=c>37</span></strong>

וּבָאַחֲרוֹנָה שָׁלַח אֲלֵיהֶם אֶת־בְּנוֹ כִּי אָמַר מִפְּנֵי בְנִי יָגוּרוּ׃ <strong><span class=c>38</span></strong>

וַיְהִי כִּרְאוֹת הַכֹּרְמִים אֶת־הַבֵּן וַיֹּאמְרוּ אִישׁ אֶל־אָחִיו זֶה הוּא

הַיּוֹרֵשׁ לְכוּ וְנַהַרְגֵהוּ וְנֹאחֲזָה בְּנַחֲלָתוֹ׃ <strong><span class=c>39</span></strong> וַיַּחֲזִיקוּ

בוֹ וַיִּדְחָפוּהוּ אֶל־מִחוּץ לַכָּרֶם וַיַּהַרְגוּ אֹתוֹ׃ <strong><span class=c>40</span></strong>

וְעַתָּה כִּי־יָבוֹא בַּעַל הַכָּרֶם מַה־יַּעֲשֶׂה לַכֹּרְמִים הָהֵם׃ <strong><span class=c>41</span></strong>

וַיֹּאמְרוּ אֵלָיו יָרַע לָרָעִים וִיאַבְּדֵם וְאֶת־הַכֶּרֶם יִתֵּן לְכֹרְמִים

אֲחֵרִים אֲשֶׁר יָשִׁיבוּ לוֹ אֶת־פִּרְיוֹ בְּעִתּוֹ׃ <strong><span class=c>42</span></strong>

וַיֹּאמֶר אֲלֵיהֶם יֵשׁוּעַ הֲכִי לֹא־קְרָאתֶם בַּכְּתוּבִים אֶבֶן מָאֲסוּ

הַבּוֹנִים הָיְתָה לְרֹאשׁ פִּנָּה מֵאֵת יְהוָֹה הָיְתָה זֹּאת הִיא נִפְלָאת

בְּעֵינֵינוּ׃ <strong><span class=c>43</span></strong> עַל־כֵּן אֲנִי אֹמֵר לָכֶם כִּי־תֻקַּח מִכֶּם

מַלְכוּת הָאֱלֹהִים וְתִסֹּב לְגוֹי אֲשֶׁר יַעֲשֶׂה אֶת־פִּרְיָהּ׃ <strong><span class=c>44</span></strong>

(וְהַנֹּפֵל אַל־הָאֶבֶן הַהִיא יִשָׁבֵר וַאֲשֶׁר תִּפֹּל עָלָיו תִּשְׁחָקֵהוּ׃)
<strong><span class=c>45</span></strong> וַיְהִי כִּשְׁמֹעַ רָאשֵׁי הַכֹּהֲנִים וְהַפְּרוּשִׁים

אֶת־מְשָׁלָיו וַיָּבִינוּ כִּי עֲלֵיהֶם דִּבֵּר׃ <strong><span class=c>46</span></strong> וַיְבַקְשׁוּ

לְתָפְשׂוֹ וַיִּירְאוּ מִפְּנֵי רָב־הָעָם כִּי לְנָבִיא חֲשָׁבֻהוּ׃</p>
<p><strong><span class=g>כב</span></strong>&nbsp;&nbsp; וַיֹּסֶף יֵשׁוּעַ דַּבֵּר אֲלֵיהֶם בִּמְשָׁלִים וַיַּעַן וַיֹּאמַר׃ <strong><span class=c>2</span></strong>

דּוֹמָה מַלְכוּת הַשָׁמַיִם לְמֶלֶךְ בָּשָׂר וָדָם אֲשֶׁר־עָשָׂה חֲתֻנָּה

לִבְנוֹ׃ <strong><span class=c>3</span></strong> וַיִּשְׁלַח אֶת־עֲבָדָיו לִקְרֹא הַקְּרוּאִים

אֶל־הַחֲתֻנָּה וְלֹא אָבוּ לָבוֹא׃ <strong><span class=c>4</span></strong> וַיֹּסֶף שְׁלֹחַ עֲבָדִים

אֲחֵרִים לֵאמֹר אִמְרוּ אֶל־הַקְּרוּאִים הִנֵּה עָרַכְתִּי אֶת־סְעוּדָתִי

שְׁוָרַי וּמְרִיאַי טְבוּחִים וְהַכֹּל מוּכָן בֹּאוֹ אֶל־הַחֲתֻנָּה׃ <strong><span class=c>5</span></strong>

וְהֵם לֹא־שָׁתוּ לִבָּם לָזֹאת וַיֵּלְכוּ לָהֶם זֶה אֶל־שָׂדֵהוּ וְזֶה אֶל־מִסְחָרוֹ׃
<strong><span class=c>6</span></strong> וְהַנִּשְׁאָרִים תָּפְשׂוֹּ אֶת־עֲבָדָיו וַיִּתְעַלְּלוּ בָם

וַיַּהַרְגוּם׃ <strong><span class=c>7</span></strong> וַיִּקְצֹף הַמֶּלֶךְ וַיִּשְׁלַח צִבְאוֹתָיו

וַיְאַבֵּד אֶת־הַמְרַצְּחִים הָהֵם וְאֶת־עִירָם שָׂרַף בָּאֵשׁ׃ <strong><span class=c>8</span></strong>

אָז אָמַר אֶל־עֲבָדָיו הֵן הַחֲתֻנָּה מוּכָנָה וְהַקְּרוּאִים לֹא הָיוּ

רְאוּיִם לָהּ׃ <strong><span class=c>9</span></strong> לָכֵן לְכוּ־נָא לְרָאשֵׁי הַדְּרָכִים

וְכָל־אִישׁ אֲשֶׁר תִּמְצְאוּ קִרְאוּ אֶל־הַחֲתֻנָּה׃ <strong><span class=c>10</span></strong> וַיֵּצְאוּ

הָעֲבָדִים הָהֵם אֶל־הַדְּרָכִים וַיַּאַסְפוּ אֶת־כֹּל אֲשֶׁר מָצְאוּ

גַּם־רָעִים גַּם־טוֹבִים וַיִּמָּלֵא בֵית־הַחֲתֻנָּה מְסֻבִּים׃ <strong><span class=c>11</span></strong>

וַיְהִי כְּבוֹא הַמֶּלֶךְ לִרְאוֹת אֶת־הַמְסֻבִּים וַיַּרְא בָּהֶם אִישׁ אֲשֶׁר

אֵינֶנּוּ לָבוּשׁ בִּגְדֵי חֲתֻנָּה׃ <strong><span class=c>12</span></strong> וַיֹּאמֶר אֵלָיו רֵעִי

אֵיךְ בָּאתָ הֵנָּה וְאֵין עָלֶיךָ בִּגְדֵי חֲתֻנָּה וַיֵּאָלַם׃ <strong><span class=c>13</span></strong>

וַיֹּאמֶר הַמֶּלֶךְ לַמְשָׁרֲתִים אִסְרוּ יָדָיו וְרַגְלָיו וּנְשָׂאתֶם

וְהִשְׁלַכְתֶּם אוֹתוֹ אֶל־הַחשֶׁךְ הַחִיצוֹן שָׁם תִּהְיֶה הַיְלָלָה וַחֲרֹק

הַשִׁנָּיִם׃ <strong><span class=c>14</span></strong> כִּי רַבִּים הֵם הַקְּרוּאִים וּמְעַטִּים

הַנִּבְחָרִים׃ <strong><span class=c>15</span></strong> וַיֵּלְכוּ הַפְּרוּשִׁים וַיִּתְיָעֲצוּ

אֵיךְ יַכְשִׁילֻהוּ בִּדְבַר פִּיו׃ <strong><span class=c>16</span></strong> וַיִּשְׁלְחוּ אֵלָיו

אֶת־תַּלְמִידֵיהֶם וְעִמָּהֶם אַנְשֵׁי הוֹרְדוֹס לֵאמֹר רַבִּי יָדַעְנוּ

כִּי־אִישׁ אֱמֶת אַתָּה וְאֶת־דֶּרֶךְ אֱלֹהִים תּוֹרֶה בֶאֱמֶת וְלֹא תָגוּר

מִפְּנֵי אִישׁ כִּי אֵינְךָ מַכִּיר פְּנֵי אָדָם׃ <strong><span class=c>17</span></strong> לָכֵן

הַגִּידָה־נָּא לָנוּ מַה־דַּעְתֶּךָ הֲמֻתָּר לָתֵת־מַס לְקֵיסַר אִם־לֹא׃ <strong><span class=c>18</span></strong>

וְיֵשׁוּעַ יָדַע אֶת־רָעָתָם וַיֹּאמַר הַחֲנֵפִים מַה־תְּנַסּוּנִי׃ <strong><span class=c>19</span></strong>

הַרְאוּנִי אֶת־מַטְבֵּעַ הַמָּס וַיָּבִיאוּ לוֹ דִּינָר׃ <strong><span class=c>20</span></strong>

וַיֹּאמֶר אֲלֵיהֶם הַצּוּרָה הַזֹּאת וְהַמִּכְתָּב אֲשֶׁר עָלָיו שֶׁל־מִי הֵם׃ <strong><span class=c>21</span></strong>

וַיֹּאמְרוּ אֵלָיו שֶׁל־קֵיסַר וַיֹּאמֶר אֲלֵיהֶם לָכֵן תְּנוּ לְקֵיסַר אֵת

אֲשֶׁר לְקֵיסַר וְלֵאלֹהִים אֵת אֲשֶׁר לֵאלֹהִים׃ <strong><span class=c>22</span></strong>

וַיִּשְׁמְעוּ וַיִּתְמָהוּ וַיַּנִּיחֻהוּ וַיֵּלֵכוּ׃ <strong><span class=c>23</span></strong>

בַּיוֹם הַהוּא נִגְּשׁוּ אֵלָיו צַדּוּקִים וְהֵם הָאֹמְרִים אֵין תְּחִיַּת

הַמֵּתִים וַיִּשְׁאֲלוּ אֹתוֹ לֵאמֹר׃ <strong><span class=c>24</span></strong> רַבִּי הֵן משֶׁה

אָמַר אִישׁ כִּי־יָמוּת וּבָנִים אֵין־לוֹ וְיִבֵּם אָחִיו אֶת־אִשְׁתּוֹ

וְהֵקִים זֶרַע לְאָחִיו׃ <strong><span class=c>25</span></strong> וְאִתָּנוּ הָיוּ שִׁבְעָה אַחִים

וְהָרִאשׁוֹן נָשָׂא אִשָׁה וַיָּמָת וְזֶרַע אֵין לוֹ וַיַּעֲזֹב אֶת־אִשְׁתּוֹ

לְאָחִיו׃ <strong><span class=c>26</span></strong> וכְמוֹ־כֵן גַּם הַשֵׁנִי וְכֵן גַּם הַשְׁלִישִׁי

עַד הַשִׁבְעָה׃ <strong><span class=c>27</span></strong> וְאַחֲרֵי כֻלָּם מֵתָה גַּם־הָאִשָׁה׃ <strong><span class=c>28</span></strong>

וְעַתָּה בִּתְחִיַּת הַמֵּתִים לְמִי מִן־הַשִׁבְעָה תִּהְיֶה לְאִשָׁה כִּי

לְכֻלָּם הָיָתָה׃ <strong><span class=c>29</span></strong> וַיַּעַן יֵשׁוּעַ וַיֹּאמֶר לָהֶם טֹעִים

אַתֶּם בַּאֲשֶׁר אֵינְכֶם יוֹדְעִים אֶת־הַכְּתוּבִים וְלֹא אֶת־גְּבוּרַת

הָאֱלֹהִים׃ <strong><span class=c>30</span></strong> כִּי בִּתְחִיַּת הַמֵּתִים לֹא־יִשְׂאוּ נָשִׁים

וְלֹא תִנָּשֶׂאנָה כִּי יִהְיוּ כְּמַלְאֲכֵי אֱלֹהִים בַּשָׁמָיִם׃ <strong><span class=c>31</span></strong>

וְעַל־דְּבַר תְּחִיַּת הַמֵּתִים הֲלֹא קְרָאתֶם אֶת־הַנֶּאֱמָר לָכֶם מִפִּי

הָאֱלֹהִים לֵאמֹר׃ <strong><span class=c>32</span></strong> אָנֹכִי אֱלֹהֵי אַבְרָהָם וֵאלֹהֵי

יִצְחָק וֵאלֹהֵי יַעֲקֹב וְהוּא אֵינֶנּוּ אֱלֹהֵי הַמֵּתִים כִּי אִם־אֱלֹהֵי

הָחַיִּים׃ <strong><span class=c>33</span></strong> וַיִּשְׁמַע הֲמוֹן הָעָם וַיִּשְׁתּוֹמֲמוּ

עַל־תּוֹרָתוֹ׃ <strong><span class=c>34</span></strong> וְהַפְּרוּשִׁים כְּשָׁמְעָם כִּי סָכַר פִּי

הַצַּדּוּקִים וַיִּוָּעֲדוּ יַחְדָּו׃ <strong><span class=c>35</span></strong> וַיִּשְׁאָלֵהוּ חָכָם

אֶחָד מֵהֶם לְנַסּוֹתוֹ לֵאמֹר׃ <strong><span class=c>36</span></strong> רַבִּי אֵי־זוֹ הִיא מִצְוָה

גְּדוֹלָה בַּתּוֹרָה׃ <strong><span class=c>37</span></strong> וַיֹּאמֶר יֵשׁוּעַ אֵלָיו וְאָהַבְתָּ

אֵת יְהוָֹה אֱלֹהֶיךָ בְּכָל־לְבָבְךָ וּבְכָל־נַפְשְׁךָ וּבְכָל־מַדָּעֶךָ׃ <strong><span class=c>38</span></strong>

זֹאת הִיא הַמִּצְוָה הַגְּדוֹלָה וְהָרִאשׁוֹנָה׃ <strong><span class=c>39</span></strong> וְהַשֵׁנִית

דּוֹמָה לָהּ וְאָהַבְתָּ לְרֵעֲךָ כָּמוֹךָ׃ <strong><span class=c>40</span></strong> בִּשְׁתֵּי

הַמִּצְוֹת הָאֵלֶּה תְּלוּיָה כָּל־הַתּוֹרָה וְהַנְּבִיאִים׃ <strong><span class=c>41</span></strong>

וַיְהִי בְּהִקָּהֵל הַפְּרוּשִׁים וַיִּשְׁאָלֵם יֵשׁוּעַ לֵאמֹר׃ <strong><span class=c>42</span></strong>

מַה־תֹּאמְרוּ לַמָּשִׁיחַ בֶּן־מִי הוּא וַיֹּאמְרוּ אֵלָיו בֶּן־דָּוִד׃ <strong><span class=c>43</span></strong>

וַיֹּאמֶר אֲלֵיהֶם וְאֵיךְ קָרָא־לוֹ דָוִד בָּרוּחַ אָדוֹן בְּאָמְרוֹ׃ <strong><span class=c>44</span></strong>

נְאֻם יְהוָה לַאדֹנִי שֵׁב לִימִינִי עַד־אָשִׁית אֹיְבֶיךָ הֲדֹם לְרַגְלֶיךָ׃ <strong><span class=c>45</span></strong>

וְעַתָּה אִם־דָּוִד קֹרֵא לוֹ אָדוֹן אֵיךְ הוּא בְּנוֹ׃ <strong><span class=c>46</span></strong>

וְלֹא־יָכֹל אִישׁ לַעֲנוֹת אֹתוֹ דָּבָר וְלֹא־עָרַב עוֹד אִישׁ אֶת־לִבּוֹ

מִן־הַיּוֹם הַהוּא לִשְׁאֹל אוֹתוֹ׃</p>
<p><strong><span class=g>כג</span></strong>&nbsp;&nbsp; אָז יְדַבֵּר יֵשׁוּעַ אֶל־הֲמוֹן הָעָם וְאֶל־תַּלְמִידָיו לֵאמֹר׃ <strong><span class=c>2</span></strong>

הַסּוֹפְרִים וְהַפְּרוּשִׁים יֹשְׁבִים עַל־כִּסֵּא משֶׁה׃ <strong><span class=c>3</span></strong>

לָכֵן כֹּל אֲשֶׁר־יֹאמְרוּ לָכֶם שִׁמְרוּ וַעֲשׂוֹּ רַק הִשָׁמְרוּ מֵעֲשׂוֹת

כְמַעֲשֵׂיהֶם כִּי אֹמְרִים הֵם וְאֵינָם עֹשִׂים׃ <strong><span class=c>4</span></strong> כִּי

אֹסְרִים מַשְׂאֹת כְּבֵדִים וְעֹמְסִים עַל־שְׁכֶם הָאֲנָשִׁים וְהֵם אֵינָם

רוֹצִים לְהֲנִיעָם אַף בְּאֶצְבָּעָם׃ <strong><span class=c>5</span></strong> וְעֹשִׂים

אֶת־כָּל־מַעֲשֵׂיהֶם לְהֵרָאוֹת בָּהֶם לִבְנֵי אָדָם כִּי מַרְחִיבִים אֶת־תְּפִלֵּיהֶם

וּמַאֲרִיכִים אֶת־צִיצִיּוֹתֵיהֶם׃ <strong><span class=c>6</span></strong> וְאֹהֲבִים לְהָסֵב

רִאשֹׁנִים בַּסְּעוּדוֹת וְלָשֶׁבֶת רִאשֹׁנִים בְּבָתֵּי כְנֵסִיּוֹת׃ <strong><span class=c>7</span></strong>

וְשֶׁיִּשְׁאֲלוּ בִשְׁלוֹמָם בַּשְׁוָקִים וְשֶׁיִּקְרְאוּ לָהֶם בְּנֵי הָאָדָם

רַבִּי רַבִּי׃ <strong><span class=c>8</span></strong> וְאַתֶּם אַל־יִקָּרֵא לָכֶם רַבִּי כִּי אֶחָד

הוּא מוֹרֵיכֶם הַמָּשִׁיחַ וְאַתֶּם אַחִים כֻּלְּכֶם׃ <strong><span class=c>9</span></strong> וְאַל־תִּקְרְאוּ

אָב לְאִישׁ מִכֶּם בָּאָרֶץ כִּי אֶחָד הוּא אֲבִיכֶם אֲשֶׁר בַּשָׁמָיִם׃ <strong><span class=c>10</span></strong>

גַּם אַל־יִקָּרֵא לָכֶם מוֹרֶה כִּי מוֹרֶה אֶחָד לָכֶם הַמָּשִׁיחַ׃ <strong><span class=c>11</span></strong>

וְהַגָּדוֹל בָּכֶם יְהִי לָכֶם לִמְשָׁרֵת׃ <strong><span class=c>12</span></strong> כָּל־הַמְרוֹמֵם

אֶת־עַצְמוֹ יִשָׁפֵל וְהַמַּשְׁפִּיל אֶת־עַצְמוֹ יְרוֹמָם׃ <strong><span class=c>13</span></strong>

אֲבָל אוֹי לָכֶם הַסּוֹפְרִים וְהַפְּרוּשִׁים הַחֲנֵפִים כִּי סֹגְרִים אַתֶּם

מִפְּנֵי הָאָדָם אֵת מַלְכוּת הַשָׁמָיִם הֵן אַתֶּם לֹא־תָּבֹאוּ בָהּ וְאֵת

הַבָּאִים לֹא תַנִּיחוּ לָבוֹא׃ <strong><span class=c>14</span></strong> (וְאוֹי לָכֶם הַסּוֹפְרִים

וְהַפְּרוּשִׁים הַחֲנֵפִים כִּי־בֹלְעִים אַתֶּם אֶת־בָּתֵּי הָאַלְמָנוֹת

וּמַאֲרִיכִים בִּתְפִלָּה לְמַרְאֵה עֵינָיִם תַּחַת זֹאת מִשְׁפָּט גָּדוֹל

יֶתֶר מְאֹד תִּשָׁפֵטוּ׃) <strong><span class=c>15</span></strong> אוֹי לָכֶם הַסּוֹפְרִים

וְהַפְּרוּשִׁים הַחֲנֵפִים כִּי־סוֹבֲבִים אַתֶּם בַּיָּם וּבַיַּבָּשָׁה לְמַעַן

גַּיֵּר אִישׁ אֶחָד וְכִי יִתְגַּיַּר תַּעֲשׂוֹּ אוֹתוֹ לְבֶן־גֵּיהִנֹּם

כִּפְלַיִם כָּכֶם׃ <strong><span class=c>16</span></strong> אוֹי לָכֶם מַנְהִיגִים עִוְרִים

הָאֹמְרִים הַנִּשְׁבָּע בַּהֵיכָל אֵין־זֹאת מְאוּמָה וְהַנִּשְׁבָּע בִּזְהַב

הַהֵיכָל חַיָּב׃ <strong><span class=c>17</span></strong> כְּסִילִים וְעִוְרִים כִּי מַה־הוּא

הַגָּדוֹל אִם־הַזָּהָב אוֹ הַהֵיכָל הַמְקַדֵּשׁ אֶת־הַזָּהָב׃ <strong><span class=c>18</span></strong>

וַאֲמַרְתֶּם הַנִּשְׁבָּע בַּמִּזְבֵּחַ אֵין מְאוּמָה וְהַנִּשְׁבָּע

בַּקָּרְבָּן אֲשֶׁר־עָלָיו חַיָּב׃ <strong><span class=c>19</span></strong> כְּסִילִים וְעִוְרִים

כִּי מַה־הוּא הַגָּדוֹל אִם־הַקָּרְבָּן אוֹ הַמִּזְבֵּחַ הַמְקַדֵּשׁ

אֶת־הַקָּרְבָּן׃ <strong><span class=c>20</span></strong> לָכֵן הַנִּשְׁבָּע בַּמִּזְבֵּחַ נִשְׁבַּע

בּוֹ וּבְכֹל אֲשֶׁר עָלָיו׃ <strong><span class=c>21</span></strong> וְהַנִּשְׁבָּע בַּהֵיכָל

נִשְׁבַּע בּוֹ וּבַשׂוֹכֵן בּוֹ׃ <strong><span class=c>22</span></strong> וְהַנִּשְׁבָּע בַּשָׁמָיִם

נִשְׁבַּע בְּכִסֵּא אֱלֹהִים וּבַיֹּשֵׁב עָלָיו׃ <strong><span class=c>23</span></strong> אוֹי לָכֶם

הַסּוֹפְרִים וְהַפְּרוּשִׁים הַחֲנֵפִים כִּי מְעַשְּׂרִים אַתֶּם

אֶת־הַמִּנְתָּא וְאֶת־הַשֶׁבֶת וְאֶת־הַכַּמֹּן וַתַּנִיחוּ אֵת הַחֲמוּרוֹת

בַּתּוֹרָה אֶת־הַמִּשְׁפָּט וְאֶת־הַחֶסֶד וְאֶת־הָאֱמוּנָה וְהָיָה לָכֶם

לַעֲשׂוֹת אֶת אֵלֶּה וְלֹא לְהַנִּיחַ גַּם־אֶת־אֵלֶּה׃ <strong><span class=c>24</span></strong>

מַנְהִיגִים עִוְּרִים הַמְסַנֲנִים אֵת הַיַּתּוּשׁ וּבֹלְעִים אֵת הַגָּמָל׃ <strong><span class=c>25</span></strong>

אוֹי לָכֶם הַסּוֹפְרִים וְהַפְּרוּשִׁים הַחֲנֵפִים כִּי מְטַהֲרִים אַתֶּם

אֶת־הַכּוֹס וְאֶת־הַקְּעָרָה מִחוּץ וְתוֹכָן מָלֵא גָּזֵל וְגַרְגְּרָנוּת׃ <strong><span class=c>26</span></strong>

פָּרוּשׁ עִוֵּר טַהֵר בָּרִאשׁוֹנָה אֶת־תּוֹךְ הַכּוֹס לְמַעַן תִּטָּהֵר

גַּם־מִחוּץ׃ <strong><span class=c>27</span></strong> אוֹי לָכֶם הַסּוֹפְרִים וְהַפְּרוּשִׁים

הַחֲנֵפִים כִּי־דֹמִים אַתֶּם לַקְּבָרִים הַמְסֻיָּדִים הַנִּרְאִים נָאִים

מִחוּץ וְתוֹכָם מָלֵא עַצְמוֹת מֵתִים וְכָל־טֻמְאָה׃ <strong><span class=c>28</span></strong> כָּכָה

צַדִּיקִים אַתֶּם לְמַרְאֵה עֵינֵי בְנֵי אָדָם וְתוֹכֲכֶם מָלֵא חֲנֻפָּה

וָאָוֶן׃ <strong><span class=c>29</span></strong> אוֹי לָכֶם הַסּוֹפְרִים וְהַפְּרוּשִׁים הַחֲנֵפִים

כִּי בּוֹנִים אַתֶּם קִבְרֵי הַנְּבִיאִים וַתְּיַפּוּ אֶת־צִיּוּנֵי קִבְרוֹת

הַצַּדִיקִים׃ <strong><span class=c>30</span></strong> וַאֲמַרְתֶּם אִם־הַיִינוּ בִּימֵי אֲבוֹתֵינוּ

לֹא־הָיְתָה יָדֵנוּ עִמָּהֶם לִשְׁפֹּך דַּם הַנְּבִיאִים׃ <strong><span class=c>31</span></strong> וְהִנֵּה

אַתֶּם מְעִידִים בְּעַצְמְכֶם שֶׁבָּנִים אַתֶּם לְרוֹצְחֵי הַנְּבִיאִים׃ <strong><span class=c>32</span></strong>

וּבְכֵן מַלְּאוּ אַתֶּם סְאַת אֲבוֹתֵיכֶם׃ <strong><span class=c>33</span></strong> נְחָשִׁים

יַלְדֵי צִפְעוֹנִים אֵיךְ תִּמָּלְטוּ מִדִּין גֵּיהִנֹּם׃ <strong><span class=c>34</span></strong>

לָכֵן הִנְנִי שֹׁלֵחַ לָכֶם נְבִיאִים וַחֲכָמִים וְסוֹפְרִים וּמֵהֶם תַּהַרְגוּ

וְתִצְלְבוּ וּמֵהֶם תַּכּוּ בַשּׁוֹטִים בִּכְנֵסִיּוֹתֵיכֶם וְתִרְדְּפוּם

מֵעִיר לָעִיר׃ <strong><span class=c>35</span></strong> לְמַעַן יָבֹא עֲלֵיכֶם כָּל־דָּם נָקִי

הַנִּשְׁפָּךְ בָּאָרֶץ מִדַּם־הֶבֶל הַצַּדִּיק עַד־דַּם זְכַרְיָה

בֶן־בֶּרֶכְיָה אֲשֶׁר רְצַחְתֶּם אוֹתוֹ בֵּין הַהֵיכָל וְלַמִּזְבֵּחַ׃ <strong><span class=c>36</span></strong>

אָמֵן אֹמֵר אֲנִי לָכֶם בֹּא יָבֹא כָּל־אֵלֶּה עַל־הַדּוֹר הַזֶּה׃ <strong><span class=c>37</span></strong>

יְרוּשָׁלַיִם יְרוּשָׁלַיִם הַהֹרֶגֶת אֶת־הַנְּבִיאִים וְהַסֹּקֶלֶת אֶת

הַשְׁלוּחִים אֵלֶיהָ כַּמַּה פְּעָמִים חָפַצְתִּי לְקַבֵּץ אֶת־בָּנַיִךְ

כַּתַּרְנְגֹלֶת הַמְּקַבֶּצֶת אֶת־אֶפְרֹחֶיהָ תַּחַת כְּנָפֶיהָ וְלֹא אֲבִיתֶם׃
<strong><span class=c>38</span></strong> הִנֵּה בֵיתְכֶם יֵעָזֵב לָכֶם שָׁמֵם׃ <strong><span class=c>39</span></strong>

כִּי אֲנִי אֹמֵר לָכֶם מֵעַתָּה לֹא תִרְאוּנִי עַד אֲשֶׁר תֹּאמְרוּ בָּרוּך

הַבָּא בְּשֵׁם־יְהוָֹה׃</p>
<p><strong><span class=g>כד</span></strong>&nbsp;&nbsp; וַיֵּצֵא־יֵשׁוּעַ מִן־הַמִּקְדָּשׁ לָלֶכֶת לְדַרְכּוֹ וַיִּגְּשׁוּ תַּלְמִידָיו

לְהַרְאוֹתוֹ אֶת־בִּנְיְנֵי הַמִּקְדָּשׁ׃ <strong><span class=c>2</span></strong> וַיַּעַן יֵשׁוּעַ

וַיֹּאמֶר אֲלֵיהֶם הַרְאִיתֶם אֶת־כָּל־אֵלֶּה אָמֵן אֹמֵר אֲנִי לָכֶם

לֹא־תִשָׁאֵר פֹּה אֶבֶן עַל־אֶבֶן אֲשֶׁר לֹא תִתְפָּרָק׃ <strong><span class=c>3</span></strong>

וַיֵּשֵׁב עַל־הַר הַזֵּיתִים וַיִּגְּשׁוּ אֵלָיו הַתַּלְמִידִים לְבַדָּם

וַיֹּאמְרוּ אֱמָר־נָא לָנוּ מָתַי תִּהְיֶה זֹאת וּמָה אוֹת בּוֹאֲךָ וְאוֹת קֵץ

הָעוֹלָם׃ <strong><span class=c>4</span></strong> וַיַּעַן יֵשׁוּעַ וַיֹּאמֶר לָהֶם רְאוּ

פֶּן־יַתְעֶה אֶתְכֶם אִישׁ׃ <strong><span class=c>5</span></strong> כִּי רַבִּים יָבֹאוּ בִּשְׁמִי

לֵאמֹר אֲנִי הוּא הַמָּשִׁיחַ וְהִתְעוּ רַבִּים׃ <strong><span class=c>6</span></strong> וְאַתֶּם

עֲתִידִים לִשְׁמֹעַ מִלְחָמוֹת וּשְׁמֻעוֹת מִלְחָמָה רְאוּ פֶּן־תִּבָּהֵלוּ

כִּי־הָיוֹ תִהְיֶה כָּל־זֹאת אַךְ עֲדֶן אֵין הַקֵּץ׃ <strong><span class=c>7</span></strong> כִּי

יָקוּם גּוֹי עַל־גּוֹי וּמַמְלָכָה עַל־מַמְלָכָה וְהָיָה רָעָב וְדֶבֶר וָרַעַשׁ

הֵנָּה וָהֵנָּה׃ <strong><span class=c>8</span></strong> וְכָל־אֵלֶּה רַק רֵאשִׁית הַחֲבָלִים׃ <strong><span class=c>9</span></strong>

אָז יַסְגִּירוּ אֶתְכֶם לַצָּרָה וְהֵמִיתוּ אֶתְכֶם וִהְיִיתֶם שְׂנוּאִים

לְכָל־הַגּוֹיִם לְמַעַן שְׁמִי׃ <strong><span class=c>10</span></strong> וְאָז יִכָּשְׁלוּ רַבִּים

וּמָסְרוּ אִישׁ אֶת־רֵעֵהוּ וְשָׂנְאוּ אִישׁ אֶת־אָחִיו׃ <strong><span class=c>11</span></strong> וּנְבִיאֵי

שֶׁקֶר רַבִּים יָקוּמוּ וְהִתְעוּ רַבִּים׃ <strong><span class=c>12</span></strong> וּמִפְּנֵי

אֲשֶׁר יִרְבֶּה הַפֶּשַׁע תָּפוּג אַהֲבַת הָרַבִּים׃ <strong><span class=c>13</span></strong>

וְהַמְחַכֶּה עַד־עֵת קֵץ הוּא יִוָּשֵׁעַ׃ <strong><span class=c>14</span></strong> וַתִקָּרֵא

בְּשׂוֹרַת הַמַּלְכוּת הַזֹּאת בְּכָל־הָאָרֶץ לְעֵדוּת לְכָל־הַגּוֹיִם וְאַחַר

יָבוֹא הַקֵּץ׃ <strong><span class=c>15</span></strong> לָכֵן כַּאֲשֶׁר תִּרְאוּ אֶת־שִׁקּוּץ

מְשֹׁמֵם אֲשֶׁר אָמַר דָּנִיֵּאל הַנָּבִיא עוֹמֵד בְּמָקוֹם קָדוֹשׁ הַקֹּרֵא

יָבִין׃ <strong><span class=c>16</span></strong> אָז נוֹס יָנוּסוּ אַנְשֵׁי יְהוּדָה אֶל־הֶהָרִים׃ <strong><span class=c>17</span></strong>

וַאֲשֶׁר עַל־הַגָּג אַל־יֵרֵד לָשֵׂאת דָּבָר מִבֵּיתוֹ׃ <strong><span class=c>18</span></strong> וַאֲשֶׁר

בַּשָּׂדֶה אַל־יָשֹׁב הַבַּיְתָה לָשֵׂאת אֶת־מַלְבּוּשׁוֹ׃ <strong><span class=c>19</span></strong>

וְאוֹי לֶהָרוֹת וְלַמֵּינִיקוֹת בַּיָּמִים הָהֵם׃ <strong><span class=c>20</span></strong> אַךְ

הִתְפַּלֲלוּ שֶׁלּא תִּהְיֶה מְנוּסַתְכֶם בַּחֹרֶף וְלֹא בַּשַׁבָּת׃ <strong><span class=c>21</span></strong>

כִּי אָז תִּהְיֶה צָרָה גְדוֹלָה אֲשֶׁר כָּמוֹהָ לֹא־נִהְיְתָה מֵרֵאשִׁית

הָוֹלָם וְעַד־עַתָּה וְכָמוֹהָ לֹא תוֹסִף׃ <strong><span class=c>22</span></strong> וְלוּלֵא

נִקְצְרוּ הַיָּמִים הָהֵם לֹא יִנָּצֵל כָּל־בָּשָׂר אַךְ לְמַעַן הַבְּחִירִים

יִקָּצְרוּ הַיָּמִים הָהֵם׃ <strong><span class=c>23</span></strong> וְכִי־יֹאמַר אֲלֵיכֶם אִישׁ

בָּעֵת הַהִיא הִנֵּה־פֹה הַמָּשִׁיחַ אוֹ הִנּוֹ־שָׁם אַל־תַּאֲמִינוּ׃ <strong><span class=c>24</span></strong>

כִּי יָקוּמוּ מְשִׁיחֵי שֶׁקֶר וּנְבִיאֵי שֶׁקֶר וְיִתְּנוּ אֹתוֹת גְּדֹלוֹת

וּמוֹפְתִים לְמַעַן הַתְעוֹת אַף אֶת־הַבְּחִירִים אִם־יוּכָלוּ׃ <strong><span class=c>25</span></strong>

הִנֵּה מֵרֹאשׁ הִגַּדְתִּי לָכֶם׃ <strong><span class=c>26</span></strong> לָכֵן כִּי־יֹאמְרוּ

אֲלֵיכֶם הִנּוֹ בַמִּדְבָּר אַל־תֵּצֵאוּ הִנּוֹ בַחֲדָרִים אַל־תַּאֲמִינוּ׃ <strong><span class=c>27</span></strong>

כִּי כַבָּרָק הַיּוֹצֵא מִמִּזְרָח וּמֵאִיר עַד־הַמַּעֲרָב כֵּן יִהְיֶה

גַּם־בּוֹאוֹ שֶׁל־בֶּן־הָאָדָם׃ <strong><span class=c>28</span></strong> כִּי בַאֲשֶׁר הֶחָלָל שָׁם

יִקָּבְצוּ הַנְּשָׁרִים׃ <strong><span class=c>29</span></strong> וּמִיָּד אַחֲרֵי צָרַת הַיָּמִים

הָהֵם תֶּחְשַׁךְ הַשֶׁמֶשׁ וְהַיָּרֵחַ לֹא יַגִּיהַּ אוֹרוֹ וְהַכּוֹכָבִים

יִפְּלוּ מִן־הַשָׁמָיִם וַחֲיָלֵי הַשָׁמַיִם יִתְמוֹטָטוּ׃ <strong><span class=c>30</span></strong>

אָז יֵרָאֶה אוֹת בֶּן־הָאָדָם בַּשָׁמָיִם וְסָפְדוּ כָּל־מִשְׁפְּחוֹת הָאָרֶץ

וְרָאוּ אֶת־בֶּן־הָאָדָם בָּא עִם־עַנֲנֵי הַשָׁמַיִם בִּגְבוּרָה וְכָבוֹד רָב׃ <strong><span class=c>31</span></strong>

וְשָׁלַח אֶת־מַלְאָכָיו בְּקוֹל שׁוֹפָר גָּדוֹל וְקִבְּצוּ אֶת־בְּחִירָיו

מֵאַרְבַּע הָרוּחוֹת לְמִקְצֵה הַשָׁמַיִם וְעַד קְצֵה הַשָׁמָיִם׃ <strong><span class=c>32</span></strong>

וּמִן־הַתְּאֵנָה לִמְדוּ אֶת־הַמָּשָׁל הַזֶּה כַּאֲשֶׁר יִרְטַב עֲנָפָהּ

וּפָרְחוּ עָלֶיהָ יְדַעְתֶּם כִּי קָרוֹב הַקָּיִץ׃ <strong><span class=c>33</span></strong> כֵּן גַּם־אַתֶּם

בִּרְאוֹתְכֶם אֶת־כָּל־אֵלֶּה דְּעוּ כִּי־קָרוֹב הוּא בַּפָּתַח׃ <strong><span class=c>34</span></strong>

אָמֵן אֹמֵר אֲנִי לָכֶם כִּי לֹא יַעֲבֹר הַדּוֹר הַזֶּה עַד אֲשֶׁר־יִהְיוּ

כָל־אֵלֶּה׃ <strong><span class=c>35</span></strong> הַשָׁמַיִם וְהָאָרֶץ יַעֲבֹרוּ וּדְבָרַי לֹא

יַעֲבֹרוּן׃ <strong><span class=c>36</span></strong> וְהַיּוֹם הַהוּא וְהַשָׁעָה הַהִיא אֵין אִישׁ

יוֹדֵעַ גַּם־לֹא מַלְאָכֵי הַשָׁמַיִם גַּם־לֹא הַבֵּן בִּלְתִּי אָבִי לְבַדּוֹ׃
<strong><span class=c>37</span></strong> וְכִימֵי נֹחַ כֵּן יִהְיֶה גַּם־בּוֹאוֹ שֶׁל־בֶּן־הָאָדָם׃ <strong><span class=c>38</span></strong>

כִּי כַּאֲשֶׁר לִפְנֵי יְמֵי הַמַּבּוּל הָיוּ אֹכְלִים וְשֹׁתִים נֹשְׂאִים

נָשִׁים וְנֹתְנִים נָשִׁים לַאֲנָשִׁים עַד־הַיּוֹם אֲשֶׁר־בָּא נֹחַ אֶל־הַתֵּבָה׃
<strong><span class=c>39</span></strong> וְלֹא יָדְעוּ עַד־בּוֹא הַמַּבּוּל וַיִּמַח אֶת־כֻּלָּם

כֵּן יִהְיֶה גַּם־בּוֹאוֹ שֶׁל־בֶּן־הָאָדָם׃ <strong><span class=c>40</span></strong> אָז יִהְיוּ

שְׁנַיִם בַּשָּׂדֶה וְיֵאָסֵף אֶחָד וְהָאֶחָד יַעָזֵב׃ <strong><span class=c>41</span></strong> שְׁתַּיִם

טוֹחֲנוֹת בָּרֵחָיִם וְתֵאָסֵף אַחַת וְאַחַת תֵּעָזֵב׃ <strong><span class=c>42</span></strong>

לָכֵן שְׁקֹדוּ כִּי אֵינְכֶם יוֹדְעִים בְּאֵי־זוֹ שָׁעָה יָבֹא אֲדֹנֵיכֶם׃ <strong><span class=c>43</span></strong>

וְאֶת־זֹאת דְּעוּ אֲשֶׁר לוּ־יָדַע בַּעַל הַבַּיִת בְּאֵי־זוֹ אַשְׁמוּרָה יָבֹא

הַגַּנָּב כִּי־עַתָּה שָׁקַד וְלֹא הִנִּיחַ לַחְתֹּר אֶת־בֵּיתוֹ׃ <strong><span class=c>44</span></strong>

לָכֵן הֱיוּ נְכוֹנִים גַּם־אַתֶּם כִּי בְשָׁעָה אֲשֶׁר לֹא תְדַמּוּ יָבוֹא

בֶּן־הָאָדָם׃ <strong><span class=c>45</span></strong> מִי הוּא אֵפוֹא הָעֶבֶד הַנֶּאֱמַן

וְהַנָּבוֹן אֲשֶׁר הִפְקִידוֹ אֲדֹנָיו עַל־עֲבָדָיו לָתֵת לָהֶם אֶת־אָכְלָם

בְּעִתּוֹ׃ <strong><span class=c>46</span></strong> אַשְׁרֵי הָעֶבֶד אֲשֶׁר יָבוֹא אֲדֹנָיו

וְיִמְצָאֵהוּ עֹשֶׂה כֵּן׃ <strong><span class=c>47</span></strong> אָמֵן אֹמֵר אֲנִי לָכֶם כִּי

יַפְקִידֵהוּ עַל־כָּל־אֲשֶׁר־לוֹ׃ <strong><span class=c>48</span></strong> וְאִם־יֹאמַר הָעֶבֶד

הָרַע בְּלִבּוֹ מְאַחֵר אֲדֹנִי לָבוֹא׃ <strong><span class=c>49</span></strong> וְהִכָּה

אֶת־חֲבֵרָיו וְאָכַל וְשָׁתָה עִם־הַסּוֹבְאִים׃ <strong><span class=c>50</span></strong> בּוֹא

יָבוֹא אֲדֹנֵי הָעֶבֶד הַהוּא בְּיוֹם לֹא יְצַפֶּה וּבְשָׁעָה לֹא יֵדָע׃ <strong><span class=c>51</span></strong>

וִישַׁסֵּף אֹתוֹ וַיָשִׂים אֶת־חֶלְקוֹ עִם־הַחֲנֵפִים שָׁם תִּהְיֶה הַיְלָלָה

וַחֲרֹק הַשִׁנָּיִם׃</p>
<p><strong><span class=g>כה</span></strong>&nbsp;&nbsp; אָז תִּדְמֶה מַלְכוּת הַשָׁמַיִם לְעֶשֶׂר עֲלָמוֹת אֲשֶׁר לָקְחוּ

אֶת־נֵרוֹתֵיהֶן וַתֵּצֶאנָה לִקְרַאת הֶחָתָן׃ <strong><span class=c>2</span></strong> חָמֵשׁ מֵהֶן

חֲכָמוֹת וְחָמֵשׁ כְּסִילוֹת׃ <strong><span class=c>3</span></strong> וַתִּקַּחְנָה הַכְּסִילוֹת

אֶת־הַנֵּרוֹת וְלֹא־לָקְחוּ עִמָּהֶן שָׁמֶן׃ <strong><span class=c>4</span></strong> וְהַחֲכָמוֹת

לָקְחוּ שֶׁמֶן בִּכְלֵיהֶן וְאֵת נֵרוֹתֵיהֶן׃ <strong><span class=c>5</span></strong> וְכַאֲשֶׁר

אֵחַר הֶחָתָן לָבוֹא וַתָּנֹמְנָה כֻלָּן וַתֵּרָדַמְנָה׃ <strong><span class=c>6</span></strong>

וַיְהִי בַּחֲצוֹת הַלַּיְלָה וַיִּשָׁמַע קוֹל תְּרוּעָה הִנֵּה הֶחָתָן צְאֶינָה

לִקְרָאתוֹ׃ <strong><span class=c>7</span></strong> אָז הִתְעוֹרֲרוּ כָּל־הָעֲלָמוֹת הָהֵן

וַתֵּיטַבְנָה אֶת־נֵרוֹתֵיהֶן׃ <strong><span class=c>8</span></strong> וַתֹּאמַרְנָה הַכְּסִילוֹת

אֶל־הַחֲכָמוֹת תֵּנָּה לָּנוּ מִשַׁמְנְכֶן כִּי יִכְבּוּ נֵרוֹתֵינוּ׃ <strong><span class=c>9</span></strong>

וַתַּעֲנֶינָה הַחֲכָמוֹת לֵאמֹר לֹא כֵן פֶּן־לֹא יַסְפֹּיק לָנוּ וְלָכֶן כִּי

אִם־לֵכְנָה אֶל־הַמּוֹכְרִים וּקְנֶינָה לָכֶן׃ <strong><span class=c>10</span></strong> וַיְהִי

הֵנָּה הֹלְכוֹת לִקְנוֹת וְהֶחָתָן בָּא וַתָּבֹאנָה הַנְּכֹנוֹת עִמּוֹ

אֶל־הַחֲתֻנָּה וַתִּסָּגֵר הַדָּלֶת׃ <strong><span class=c>11</span></strong> וְאַחַר בָּאוּ

גַּם־יֶתֶר הָעֲלָמוֹת וַתֹּאמַרְנָה אֲדֹנֵינוּ אֲדֹנֵינוּ פְּתַח־לָנוּ׃ <strong><span class=c>12</span></strong>

וַיַּעַן וַיֹּאמַר אָמֵן אֹמֵר אֲנִי לָכֶן לֹא יָדַעְתִּי אֶתְכֶן׃ <strong><span class=c>13</span></strong>

לָכֵן שְׁקֹדוּ כִּי אֵינְכֶם יוֹדְעִים אֶת־הַיּוֹם וְאֶת־הַשָׁעָה (אֲשֶׁר יָבֹא

בָהּ בֶּן־הָאָדָם)׃ <strong><span class=c>14</span></strong> כִּי הַדָּבָר דֹּמֶה לְאִישׁ נֹסֵעַ

לְמֵרָחוֹק אֲשֶׁר קָרָא אֶל־עֲבָדָיו וַיַּפְקֵד בְּיָדָם אֶת־רְכוּשׁוֹ׃ <strong><span class=c>15</span></strong>

וַיִּתֵּן לָזֶה חָמֵשׁ כִּכָּרִים וְלָזֶה שְׁתַּים וְלָזֶה אֶחָת לְכָל־אִישׁ

לְפִי יְכָלְתּוֹ וַיְמַהֵר וַיִּסַּע מִשָׁם׃ <strong><span class=c>16</span></strong> וַיֵּלֶךְ

הָאִישׁ הַלּקֵחַ חָמֵשׁ כִּכָּרִים וַיִּסְחַר בָּהֶן וַיַּעַשׂ חָמֵשׁ

כִּכָּרִים אֲחֵרוֹת׃ <strong><span class=c>17</span></strong> וְכֵן הַלּקֵחַ שְׁתַּיִם גַּם־הוּא

הִרְוִיחַ שְׁתַּיִם אֲחֵרוֹת׃ <strong><span class=c>18</span></strong> וְלֹקֵח הָאַחַת הָלַךְ

וַיַּחְפֹּר בָּאֲדָמָה וַיִּטְמֹן אֶת־כֶּסֶף אֲדֹנָיו׃ <strong><span class=c>19</span></strong>

וְאַחֲרֵי יָמִים רַבִּים בָּא אֲדוֹנֵי הָעֲבָדִים הָהֵם וַיַּעַשׂ חֶשְׁבּוֹן

עִמָּהֶם׃ <strong><span class=c>20</span></strong> וַיִּגַּשׁ הַלּקֵחַ חֲמֵשׁ הַכִּכָּרִים וַיָּבֵא

חָמֵשׁ כִּכָּרִים אֲחֵרוֹת וַיֹּאמַר אֲדֹנִי חָמֵשׁ כִּכָּרִים הִפְקַדְתָּ

בְּיָדִי הִנֵּה חָמֵשׁ כִּכָּרִים אֲחֵרוֹת הִרְוַחְתִּי בָהֵן׃ <strong><span class=c>21</span></strong>

וַיֹּאמֶר אֵלָיו אֲדֹנָיו הֱטִיבֹתָ לַעֲשׂוֹת עֶבֶד טוֹב וְנֶאֱמָן כִּי בִמְעַט

נֶאֱמָן הָיִיתָ וְעַל־הַרְבֵּה אַפְקִידֶךָ בּוֹא לְשִׂמְחַת אֲדֹנֶיךָ׃ <strong><span class=c>22</span></strong>

וַיִּגַּשׁ גַּם־לֹקֵחַ הַכִּכָּרַיִם וַיֹּאמַר אֲדֹנִי כִּכָּרַיִם הִפְקַדְתָּ

בְיָדִי הִנֵּה כִּכָּרַיִם הִרְוַחְתִּי בָהֵן׃ <strong><span class=c>23</span></strong> וַיֹּאמֶר

אֵלָיו אֲדֹנָיו הֱטִיבֹתָ לַעֲשׂוֹת עֶבֶד טוֹב וְנֶאֱמָן בַּמִּזְעָר נֶאֱמַן

הָיִּיתָ וְעַל־הַרְבֵּה אַפְקִידֶךָ בּוֹא לְשִׂמְחַת אֲדֹנֶיךָ׃ <strong><span class=c>24</span></strong>

וַיִּגַּשׁ גַּם־הַלּקֵחַ אֶת־הַכִּכָּר הָאַחַת וַיֹּאמַר אֲדֹנִי יְדַעְתִּיךָ

כִּי־אִישׁ קָשֶׁה אַתָּה קֹצֵר בַּאֲשֶׁר לֹא זָרַעְתָּ וְכֹנֵס מֵאֲשֶׁר לֹא

פִזָּרְתָּ׃ <strong><span class=c>25</span></strong> וָאִירָא וָאֵלֵךְ וָאֶטְמֹן אֶת־כִּכָּרְךָ

בָּאֲדָמָה וְעַתָּה הֵא־לְךָ אֲשֶׁר־לָךְ׃ <strong><span class=c>26</span></strong> וַיַּעַן אֲדֹנָיו

וַיֹּאמֶר אֵלָיו הָעֶבֶד הָרַע וְהֶעָצֵל אַתָּה יָדַעְתָּ כִּי־קֹצֵר אָנֹכִי

בַּאֲשֶׁר לֹא זָרַעְתִּי וְכֹנֵס מֵאֲשֶׁר לֹא פִזָּרְתִּי׃ <strong><span class=c>27</span></strong>

לָכֵן הָיָה עָלֶיךָ לָתֵת אֶת־כַּסְפִּי לַשֻׁלְחָנִים וַאֲנִי בְּבוֹאִי

הָיִיתִי לֹקֵחַ אֵת אֲשֶׁר־לִי וְתַרְבִּיתוֹ׃ <strong><span class=c>28</span></strong> עַל־כֵּן

שְׂאוּ מִמֶּנּוּ אֵת הַכִּכָּר וּתְנוּ אֶל־הָאִישׁ אֲשֶׁר־לוֹ עֶשֶׂר הַכִּכָּר׃
<strong><span class=c>29</span></strong> כִּי מִי אֲשֶׁר יֶשׁ־לוֹ יִנָּתֶן לוֹ וְיַעְדִּיף וּמִי

אֲשֶׁר אֵין־לוֹ יֻקַּח מִמֶּנּוּ גַּם אֵת אֲשֶׁר־לוֹ׃ <strong><span class=c>30</span></strong>

וְאֶת־עֶבֶד הַבְּלִיַּעַל הַשְׁלִיכוּ אֶל־הַחשֶׁךְ הַחִיצוֹן שָׁם תִּהְיֶה

הַיְלָלָה וַחֲרֹק הַשִׁנָּיִם׃ <strong><span class=c>31</span></strong> וְהָיָה כִּי יָבוֹא

בֶּן־הָאָדָם בִּכְבוֹדוֹ וְכָל־הַמַּלְאָכִים הַקְּדֹשִׁים עִמּוֹ וְיָשַׁב

עַל־כִּסֵּא כְבוֹדוֹ׃ <strong><span class=c>32</span></strong> וְנֶאֶסְפוּ לְפָנָיו כָּל־הַגּוֹיִם

וְהִפְרִיד בֵּינֵיהֶם כַּאֲשֶׁר יַפְרִיד הָרֹעֶה בֵּין הַכְּבָשִׂים וּבֵין

הָעַתּוּדִים׃ <strong><span class=c>33</span></strong> וְהִצִּיב אֶת־הַכְּבָשִׂים לִימִינוֹ וְאֵת

הָעַתּוּדִים לִשְׂמֹאלוֹ׃ <strong><span class=c>34</span></strong> אָז יֹאמַר הַמֶּלֶךְ

אֶל־הַנִּצָּבִים לִימִינוֹ בֹּאוּ בְּרוּכֵי אָבִי וּרְשׁוּ אֶת־הַמַּלְכוּת

הַמּוּכָנָה לָכֶם לְמִן־הִוָּסֵד הָעוֹלָם׃ <strong><span class=c>35</span></strong> כִּי רָעֵב

הָיִיתִי וַתַּאֲכִילֻנִי צָמֵא הָיִיתִי וַתַּשְׁקוּנִי אֹרֵחַ הָיִיתִי

וַתַּאַסְפוּנִי׃ <strong><span class=c>36</span></strong> עָרוֹם וַתְּכַסּוּנִי חוֹלֶה

וַתְּבַקְּרוּנִי בַּמִּשְׁמָר הָיִיתִי וַתָּבֹאוּ אֵלָי׃ <strong><span class=c>37</span></strong>

וְעָנוּ הַצַּדִיקִים וְאָמְרוּ אֲדֹנֵינוּ מָתַי רְאִינוּךָ רָעֵב

וַנְּכַלְכְּלֶךָ אוֹ צָמֵא וַנַּשְׁקֶה אוֹתָךְ׃ <strong><span class=c>38</span></strong> וּמָתַי

רְאִינוּךָ אֹרֵחַ וַנַּאַסְפֲֶָ אוֹ עָרֹם וַנְּכַסֲֶָּ׃ <strong><span class=c>39</span></strong>

וּמָתַי רְאִינוּךָ חוֹלֶה אוֹ בַּמִּשְׁמָר וַנָּבֹא אֵלֶיךָ׃ <strong><span class=c>40</span></strong>

וְהַמֶּלֶךְ יַעֲנֶה וַיֹאמַר אֲלֵיהֶם אָמֵן אֹמֵר אֲנִי לָכֶם מַה־שֶׁעֲשִׂיתֶם

לְאֶחָד מֵאַחַי הַצְּעִירִים הָאֵלֶּה לִי עֲשִׂיתֶם׃ <strong><span class=c>41</span></strong> וְאָז

יֹאמַר גַּם אֶל־הַנִּצָּבִים לִשְׂמֹאלוֹ לְכוּ מֵעָלַי אֲרוּרִים אֶל־אֵשׁ

עוֹלָם הַמּוּכָנָה לַשָּׂטָן וּלְמַלְאָכָיו׃ <strong><span class=c>42</span></strong> כִּי רָעֵב

הָיִיתִי וְלֹא הֶאֱכַלְתֶּם אוֹתִי צָמֵא הָיִיתִי וְלֹא הִשְׁקִיתֶם אוֹתִי׃ <strong><span class=c>43</span></strong>

אֹרֵחַ הָיִיתִי וְלֹא אֲסַפְתֶּם אוֹתִי עָרוֹם וְלֹא כִסִּיתֶם אוֹתִי חוֹלֶה

וּבַמִּשְׁמָר וְלֹא בִקַּרְתֶּם אוֹתִי׃ <strong><span class=c>44</span></strong> וְעָנוּ גַם־הֵם

וְאָמְרוּ אֲדֹנֵינוּ מָתַי רְאִינוּךָ רָעֵב אוֹ צָמֵא אוֹ אֹרֵחַ אוֹ עָרוֹם אוֹ

חוֹלֶה אוֹ בַמִּשְׁמָר וְלֹא שֵׁרַתְנוּךָ׃ <strong><span class=c>45</span></strong> אָז יַעֲנֶה

אֹתָם לֵאמֹר אָמֵן אֹמֵר אֲנִי לָכֶם מַה־שֶׁלּא עֲשִׂיתֶם לְאֶחָד

מִן־הַצְּעִירִים הָאֵלֶּה גַּם־לִי לֹא עֲשִׂיתֶם׃ <strong><span class=c>46</span></strong> וְהָלְכוּ

אֵלֶּה לְמַעֲצֵבַת עוֹלָם וְהַצַּדִּיקִים לְחַיֵּי עוֹלָם׃</p>
<p><strong><span class=g>כו</span></strong>&nbsp;&nbsp; וַיְהִי כְּכַלּוֹת יֵשׁוּעַ לְדַבֵּר אֵת כָּל־הַדְּבָרִים הָאֵלֶּה וַיֹּאמֶר

אֶל־תַּלְמִידָיו׃ <strong><span class=c>2</span></strong> אַתֶּם יְדַעְתֶּם כִּי עוֹד יוֹמַיִם

וְהַפֶּסַח בָּא וּבֶן־הָאָדָם יִמָּסֵר לְהִצָּלֵב׃ <strong><span class=c>3</span></strong> וַיִּקָּהֲלוּ

רָאשֵׁי הַכֹּהֲנִים וְהַסּוֹפְרִים וְזִקְנֵי הָעָם אֶל־חֲצַר הַכֹּהֵן הַגָּדוֹל

וּשְׁמוֹ קַיָּפָא׃ <strong><span class=c>4</span></strong> וַיִּוָּעֲצוּ יַחְדָּו לִתְפֹּשׂ

אֶת־יֵשׁוּעַ בְּעָרְמָה וְלַהֲמִיתוֹ׃ <strong><span class=c>5</span></strong> וַיֹּאמְרוּ אַךְ־לֹא

בֶחָג פֶּן־תִּהְיֶה מְהוּמָה בָּעָם׃ <strong><span class=c>6</span></strong> וַיְהִי בִּהְיוֹת

יֵשׁוּעַ בֵּית הִינִי בְּבֵית שִׁמְעוֹן הַמְּצֹרָע׃ <strong><span class=c>7</span></strong>

וַתִּקְרַב אֵלָיו אִשָׁה וּבְיָדָהּ פַּךְ מִרְקַחַת יְקָרָה מְאֹד וַתִּצֹּק

עַל־רֹאשׁוֹ בַּהֲסִיבּוֹ לֶאֱכֹל׃ <strong><span class=c>8</span></strong> וַיִּרְאוּ הַתַּלְמִידִים

וַיִכְעֲסוּ וַיֹּאמְרוּ עַל־מָה הָאִבּוּד הַזֶּה׃ <strong><span class=c>9</span></strong> כִּי

הַמִּרְקַחַת הַזֹּאת הָיְתָה רְאוּיָה לְהִמָּכֵר בִּמְחִיר רָב וְלָתֵת

לָעֲנִיִּים׃ <strong><span class=c>10</span></strong> וַיֵּדַע יֵשׁוּעַ וַיֹּאמֶר אֲלֵיהֶם לָמָּה

תַּלְאוּ אֶת־הָאִשָׁה הֲלֹא מַעֲשֶׂה טוֹב עָשְׂתָה עִמָּדִי׃ <strong><span class=c>11</span></strong>

כִּי הָעֲנִיִּים בְּכָל־עֵת אִתְּכֶם וְאָנֹכִי אֵינֶנִּי בְּקִרְבְּכֶם

בְּכָל־עֵת׃ <strong><span class=c>12</span></strong> כִּי אֲשֶׁר שָׁפְכָה אֶת־הַמִּרְקַחַת הַזֹּאת

עַל־גּוּפִי לַחֲנֹט אוֹתִי עָשְׂתָה זֹּאת׃ <strong><span class=c>13</span></strong> אָמֵן אֹמֵר

אֲנִי לָכֶם בְּכָל־מָקוֹם אֲשֶׁר תִּקָּרֵא הַבְּשׂוֹרָה הַזֹּאת בְּכָל־הָעוֹלָם

גַּם אֶת־אֲשֶׁר עָשְׂתָה הִיא יְסֻפַּר לְזִכָּרוֹן לָהּ׃ <strong><span class=c>14</span></strong>

וַיֵּלֶךְ אֶחָד מִשְׁנֵים הֶעָשָׂר וּשְׁמוֹ יְהוּדָה אִישׁ־קְרִיּוֹת

אֶל־רָאשֵׁי הַכֹּהֲנִים׃ <strong><span class=c>15</span></strong> וַיֹּאמֶר מָה־תִּתְּנוּ לִי

וְאֶמְסְרֶנּוּ בְיֶדְכֶם וַיִּשְׁקְלוּ־לוֹ שְׁלֹשִׁים כָּסֶף׃ <strong><span class=c>16</span></strong>

וּמִן־הָעֵת הַהִיא בִּקֵּשׁ תֹּאֲנָה לִמְסֹר אוֹתוֹ׃ <strong><span class=c>17</span></strong>

וַיְהִי בָרִאשׁוֹן לְחַג הַמַּצּוֹת וַיִּגְּשׁוּ הַתַּלְמִידִים אֶל־יֵשׁוּעַ

לֵאמֹר אֵיפֹה נָכִין לְךָ לֶאֱכֹל אֶת־הַפָּסַח׃ <strong><span class=c>18</span></strong> וַיֹּאמֶר

לְכוּ הָעִירָה אֶל־פְּלֹנִי אַלְמֹנִי וַאֲמַרְתֶּם אֵלָיו כֹּה אָמַר רַבֵּנוּ

עִתִּי קְרוֹבָה וּבְבֵיתְךָ אֶעֱשֶׂה אֶת־הַפֶּסַח עִם־תַּלְמִידָי׃ <strong><span class=c>19</span></strong>

וְיַּעֲשׂוֹּ הַתַּלְמִידִים כַּאֲשֶׁר צִּוָם יֵשׁוּעַ וַיָּכִינוּ אֶת־הַפָּסַח׃
<strong><span class=c>20</span></strong> וַיְהִי בָעֶרֶב וַיַּסֵּב עִם־שְׁנֵים הֶעָשָׂר׃ <strong><span class=c>21</span></strong>

וּבְאָכְלָם וַיֹּאמַר אָמֵן אֹמֵר אֲנִי לָכֶם אֶחָד מִכֶּם יִמְסְרֵנִי׃ <strong><span class=c>22</span></strong>

וַיִּתְעַצְּבוּ מְאֹד וַיָּחֵלּוּ אִישׁ אִישׁ לֵאמֹר לוֹ הֶאָנֹכִי הוּא

אֲדֹנִי׃ <strong><span class=c>23</span></strong> וַיַּעַן וַיֹּאמֶר הָאִישׁ אֲשֶׁר טָבַל עִמִּי

אֶת־יָדוֹ בַּקְּעָרָה הוּא יִמְסְרֵנִי׃ <strong><span class=c>24</span></strong> הֵן בֶּן־הָאָדָם

הַלוֹךְ יֵלֵךְ כַּכָּתוּב עָלָיו וְאוֹי לָאִישׁ אֲשֶׁר עַל־יָדוֹ יִמָּסֵר

בֶּן־הָאָדָם טוֹב לָאִישׁ הַהוּא שֶׁלּא נוֹלָד׃ <strong><span class=c>25</span></strong> וַיַּעַן

יְהוּדָה הַמֹּסֵר אוֹתוֹ וַיֹּאמַר רַבִּי הַאֲנִי הוּא וַיֹּאמֶר אֵלָיו אַתָּה

אָמָרְתָּ׃ <strong><span class=c>26</span></strong> וַיְהִי בְּאָכְלָם וַיִּקַּח יֵשׁוּעַ

אֶת־הַלֶּחֶם וַיְבָרֶךְ וַיִּפְרֹס וַיִּתֵּן לַתַּלְמִידִים וַיֹּאמַר קְחוּ

וְאִכְלוּ זֶה הוּא גּוּפִי׃ <strong><span class=c>27</span></strong> וַיִּקַּח אֶת־הַכּוֹס

וַיְבָרֶךְ וַיִּתֵּן לָהֶם וַיֹּאמַר שְׁתוּ מִמֶּנָּה כֻּלְּכֶם׃ <strong><span class=c>28</span></strong>

כִּי זֶה הוּא דָּמִי דַּם־הַבְּרִית הַחֲדָשָׁה הַנִּשְׁפָּךְ בְּעַד רַבִּים

לִסְלִיחַת חֲטָאִים׃ <strong><span class=c>29</span></strong> וַאֲנִי אֹמֵר לָכֶם לֹא אֶשְׁתֶּה

מֵעַתָּה מִפְּרִי הַגֶּפֶן הַזֶּה עַד הַיּוֹם הַהוּא אֲשֶׁר אֶשְׁתֶּה אֹתוֹ

עִמָּכֶם וְהוּא חָדָשׁ בְּמַלְכוּת אָבִי׃ <strong><span class=c>30</span></strong> וַיְהִי אַחֲרֵי

קָרְאָם אֶת־הַהַלֵּל וַיֵּצְאוּ אֶל־הַר הַזֵּיתִים׃ <strong><span class=c>31</span></strong> אָז

אָמַר אֲלֵיהֶם יֵשׁוּעַ אַתֶּם כֻּלְּכֶם תִּכָּשְׁלוּ בִי הַלָּיְלָה כִּי

כָתוּב אַכֶּה אֶת־הָרֹעֶה וּתְפוּצֶיןָ הַצֹּאן׃ <strong><span class=c>32</span></strong> וְאַחֲרֵי

קוּמִי אֵלֵךְ לִפְנֵיכֶם הַגָּלִילָה׃ <strong><span class=c>33</span></strong> וַיַּעַן פֶּטְרוֹס

וַיֹּאמֶר לוֹ גַּם כִּי־יִכָּשְׁלוּ בְךָ כֻּלָּם אֲנִי לֹא אֶכָּשֵׁל לְעוֹלָם׃ <strong><span class=c>34</span></strong>

וַיֹּאמֶר אֵלָיו יֵשׁוּעַ אָמֵן אֹמֵר אֲנִי לְךָ כִּי בַלַּיְלָה הַזֶּה

בְּטֶרֶם יִקְרָא הַתַּרְנְגוֹל תְּכַחֵשׁ בִּי שָׁלֹשׁ פְּעָמִים׃ <strong><span class=c>35</span></strong>

וַיֹּאמֶר אֵלָיו פֶּטְרוֹס גַּם אִם עָלַי לָמוּת אִתְּךָ לֹא אֲכַחֵשׁ בָּךְ

וְכֵן אָמְרוּ גַּם כָּל־הַתַּלְמִידִים׃ <strong><span class=c>36</span></strong> אַחֲרֵי־כֵן בָּא

אִתָּם יֵשׁוּעַ אֶל־חָצֵר הַנִּקְרָא גַּת־שְׁמָנֵי וַיֹּאמֶר אֶל־הַתַּלְמִידִים

שְׁבוּ לָכֶם פֹּה עַד־אֲשֶׁר אֵלֵךְ שָׁמָּה וְהִתְפַּלָּלְתִּי׃ <strong><span class=c>37</span></strong>

וַיִּקַּח אִתּוֹ אֶת־פֶּטְרוֹס וְאֶת־שְׁנֵי בְּנֵי זַבְדָּי וַיָּחֶל לְהֵעָצֵב וְלָמוּג׃
<strong><span class=c>38</span></strong> וַיֹּאמֶר לָהֶם נַפְשִׁי מָרָה־לִי עַד־מָוֶת עִמְדוּ פֹה

וְשִׁקְדוּ עִמִּי׃ <strong><span class=c>39</span></strong> וַיֵּלֶךְ מְעַט מֵאִתָּם וַיִּפֹּל

עַל־פָּנָיו וַיִּתְפַּלֵּל לֵאמֹר אָבִי אִם־יוּכַל לִהְיוֹת תַּעֲבָר־נָא

מֵעָלַי הַכּוֹס הַזֹּאת אַךְ לֹא כִרְצוֹנִי כִּי אִם־כִּרְצוֹנֶךָ׃ <strong><span class=c>40</span></strong>

וַיָּבֹא אֶל־הַתַּלְמִידִים וַיִּמְצָאֵם יְשֵׁנִים וַיֹּאמֶר אֶל־פֶּטְרוֹס

הִנֵּה לֹא־הָיָה בִיכָלְתְּכֶם לִשְׁקֹד עִמִּי שָׁעָה אֶחַת׃ <strong><span class=c>41</span></strong>

שִׁקְדוּ וְהִתְפַּלְּלוּ פֶּן־תָּבֹאוּ לִידֵי נִסָּיוֹן הֵן הָרוּחַ חֲפֵצָה

וְהַבָּשָׂר רָפֶה׃ <strong><span class=c>42</span></strong> וַיּוֹסֶף לָלֶכֶת־לוֹ שֵׁנִית

וַיִּתְפַּלֵּל לֵאמֹר אָבִי אִם־לֹא תוּכַל הַכּוֹס הַזֹּאת לַעֲבֹר מֵעָלַי

בִּלְתִּי אִם אֶשְׁתֶּה אֹתָהּ יְהִי כִּרְצוֹנֶךָ׃ <strong><span class=c>43</span></strong> וַיָּבֹא

וַיִּמְצָאֵם גַּם בַּפַּעַם הַזֹּאת יְשֵׁנִים כִּי עֵינֵיהֶם כְּבֵדוֹת׃ <strong><span class=c>44</span></strong>

וַיַּנִּיחֵם וַיּוֹסֶף לָלֶכֶת וַיִּתְפַּלֵּל שְׁלִישִׁית בְּאָמְרוֹ עוֹד־הַפַּעַם

כַּדָּבָר הַזֶּה׃ <strong><span class=c>45</span></strong> וַיָּבֹא אֶל־הַתַּלְמִידִים וַיֹּאמֶר

אֲלֵיהֶם נוּמוּ עוֹד וְנוּחוּ הִנֵּה הַשָׁעָה קְרוֹבָה וּבֶן־הָאָדָם נִמְסָר

בִּידֵי חַטָּאִים׃ <strong><span class=c>46</span></strong> קוּמוּ וְנֵלֵכָה הִנֵּה הַמֹּסֵר אוֹתִי

הֹלֵךְ וְקָרֵב׃ <strong><span class=c>47</span></strong> עוֹדֶנּוּ מְדַבֵּר וְהִנֵּה יְהוּדָה אֶחָד

מִשְׁנֵים הֶעָשָׂר בָּא וְעִמּוֹ הָמוֹן רָב בַּחֲרָבוֹת וּבְמַקְלוֹת מֵאֵת

רָאשֵׁי הַכֹּהֲנִים וְזִקְנֵי הָעָם׃ <strong><span class=c>48</span></strong> וְהַמֹּסֵר אֹתוֹ נָתַן

לָהֶם אוֹת לֵאמֹר הָאִישׁ אֲשֶׁר אֶשָׁקֵהוּ זֶה הוּא תִּפְשׂוֹּהוּ׃ <strong><span class=c>49</span></strong>

וּמִיָּד נִגַּשׁ אֶל־יֵשׁוּעַ וַיֹּאמֶר שָׁלוֹם לְךָ רַבִּי וַיְנַשֶׁק־לוֹ׃ <strong><span class=c>50</span></strong>

וַיֹּאמֶר אֵלָיו יֵשׁוּעַ רֵעִי עַל־מֶה בָאתָ וַיִּגְּשׁוּ וַיִּשְׁלְחוּ

אֶת־יְדֵיהֶם בְּיֵשׁוּעַ וַיִּתְפְּשׂוֹּ אֹתוֹ׃ <strong><span class=c>51</span></strong> וְהִנֵּה

אֶחָד מִן־הָאֲנָשִׁים אֲשֶׁר עִם־יֵשׁוּעַ שָׁלַח יָדוֹ וַיִּשְׁלֹף חַרְבּוֹ

וַיַּךְ אֶת־עֶבֶד הַכֹּהֵן הַגָּדוֹל וַיְקַצֵּץ אֶת־אָזְנוֹ׃ <strong><span class=c>52</span></strong>

וַיֹּאמֶר אֵלָיו יֵשׁוּעַ הָשֵׁב אֶת־חַרְבְּךָ אֶל־תַּעְרָהּ כִּי כָּל־אֹחֲזֵי

חֶרֶב בַּחֶרֶב יֹאבֵדוּ׃ <strong><span class=c>53</span></strong> הֲתֹאמַר בְּלִבְּךָ כִּי לֹא

יָכֹלְתִּי לִשְׁאֹל עַתָּה מֵאֵת אָבִי וִיצַוֶּה־לִי יוֹתֵר מִשְׁנֵים עָשָׂר

לִגְיוֹנוֹת שֶׁל־מַלְאָכִים׃ <strong><span class=c>54</span></strong> וְאֵיכָכָה אֵפוֹא יִמָּלְאוּ

הַכְּתוּבִים כִּי־כֵן הָיֹה תִהְיֶה׃ <strong><span class=c>55</span></strong> בַּשָׁעָה הַהִיא אָמַר

יֵשׁוּעַ אֶל־הֲמוֹן הָעָם כְּצֵאת עַל־פָּרִיץ יְצָאתֶם בַּחֲרָבוֹת וּבְמַקְלוֹת

לְתָפְשֵׂנִי וַאֲנִי הָיִיתִי יֹשֵׁב וּמְלַמֵּד בַּמִּקְדָּשׁ יוֹם יוֹם וְלֹא

הֶחֱזַקְתֶּם בִּי׃ <strong><span class=c>56</span></strong> וְכָל־זֹאת הָיְתָה לְמַלּאת כִּתְבֵי

הַנְּבִיאִים אָז עֲזָבוּהוּ הַתַּלְמִידִים כֻּלָּם וַיָּנוּסוּ׃ <strong><span class=c>57</span></strong>

וְהָאֲנָשִׁים אֲשֶׁר תָּפְשׂוֹּ אֶת־יֵשׁוּעַ הוֹלִיכֻהוּ אֶל־קַיָּפָא הַכֹּהֵן

הַגָּדוֹל אֲשֶׁר נִקְהֲלוּ בְּבֵיתוֹ הַסּוֹפְרִים וְהַזְּקֵנִים׃ <strong><span class=c>58</span></strong>

וּפֶטְרוֹס הֹלֵךְ אַחֲרָיו מֵרָחוֹק עַד לַחֲצַר הַכֹּהֵן הַגָּדוֹל וַיָּבֹא

פְנִימָה וַיֵּשֶׁב אֵצֶל הַמְשָׁרֲתִים לִרְאוֹת מַה־יִּהְיֶה אַחֲרִית הַדָּבָר׃
<strong><span class=c>59</span></strong> וְרָאשֵׁי הַכֹּהֲנִים וְהַסּוֹפְרִים וְכָל־הַסַּנְהֶדְרִין

בִּקְשׁוּ עֵדוּת שֶׁקֶר בְּיֵשׁוּעַ לַהֲמִיתוֹ וְלֹא מָצָאוּ׃ <strong><span class=c>60</span></strong>

וְאַף כִּי בָאוּ שָׁמָּה עֵדֵי שֶׁקֶר רַבִּים לֹא מָצָאוּ׃ <strong><span class=c>61</span></strong>

וּבָאַחֲרוֹנָה נִגְּשׁוּ שְׁנֵי עֵדֵי שֶׁקֶר וַיֹּאמְרוּ זֶה אָמַר יֵשׁ לְאֵל

יָדִי לַהֲרֹס אֶת־הֵיכַל הָאֱלֹהִים וְלִבְנוֹתוֹ בִּשְׁלֹשֶׁת יָמִים׃ <strong><span class=c>62</span></strong>

וַיָּקָם הַכֹּהֵן הַגָּדוֹל וַיֹּאמֶר אֵלָיו הֲלֹא תַעֲנֶה דָּבָר מַה־זֶּה

יָעִידוּ־בְךָ הָאֲנָשִׁים הָאֵלֶּה׃ <strong><span class=c>63</span></strong> וְיֵשׁוּעַ הֶחֱרִישׁ

וַיַּעַן הַכֹּהֵן הַגָּדוֹל וַיֹּאמֶר לוֹ מַשְׁבִּיעֲךָ אֲנִי בֵּאלֹהִים

חַיִּים שֶׁתֹּאמַר לָנוּ אִם־אַתָּה הַמָּשִׁיחַ בֶּן־הָאֱלֹהִים׃ <strong><span class=c>64</span></strong>

וַיֹּאמֶר אֵלָיו יֵשׁוּעַ אַתָּה אָמָרְתָּ וַאֲנִי אֹמֵר לָכֶם מֵעַתָּה

תִּרְאוּ אֶת־בֶּן־הָאָדָם יֹשֵׁב לִימִין הַגְּבוּרָה וּבָא עִם־עַנְנֵי הַשָּׁמָיִם׃
<strong><span class=c>65</span></strong> וַיִּקְרַע הַכֹּהֵן הַגָּדוֹל אֶת־בְּגָדָיו וַיֹּאמַר

מְגַדֵּף הוּא וּמַה־לָּנוּ עוֹד לְבַקֵּשׁ עֵדִים הֲלֹא עַתָּה שְׁמַעְתֶּם

אֶת־גִּדּוּפוֹ׃ <strong><span class=c>66</span></strong> מַה־דַּעְתְּכֶם וַיַּעֲנוּ וַיֹּאמְרוּ

אִישׁ־מָוֶת הוּא׃ <strong><span class=c>67</span></strong> וַיָּרֹקּוּ בְּפָנָיו וַיַּכֻּהוּ

בְאֶגְרוֹף וַאֲחֵרִים הִכֻּהוּ עַל־הַלֶּחִי׃ <strong><span class=c>68</span></strong> וַיֹּאמְרוּ

הִנָּבֵא לָנוּ הַמָּשִׁיחַ מִי הוּא הַמַּכֶּה אוֹתָךְ׃ <strong><span class=c>69</span></strong>

וּפֶטְרוֹס יָשַׁב מִחוּץ לַבַּיִת בֶּחָצֵר וַתִּגַּשׁ אֵלָיו שִׁפְחָה אַחַת

לֵאמֹר גַּם־אַתָּה הָיִיתָ עִם־יֵשׁוּעַ הַגָּלִילִי׃ <strong><span class=c>70</span></strong>

וַיְכַחֵשׁ בִּפְנֵי כֻלָּם לֵאמֹר לֹא יָדַעְתִּי מָה־אַתְּ אֹמָרֶת׃ <strong><span class=c>71</span></strong>

וַיַּעֲבֹר אֶל־פֶּתַח הַשַׁעַר וַתֵּרֶא אוֹתוֹ אַחֶרֶת וַתֹּאמֶר לָאֲנָשִׁים

אֲשֶׁר־שָׁם גַּם־זֶה הָיָה עִם־יֵשׁוּעַ הַנָּצְרִי׃ <strong><span class=c>72</span></strong>

וַיּוֹסֶף לְכַחֵשׁ וַיִּשָׁבַע לֵאמֹר לֹא יָדַעְתִּי אֶת־הָאִישׁ׃ <strong><span class=c>73</span></strong>

וּמְעַט אַחֲרֵי־כֵן וַיִּגְּשׁוּ הָעֹמְדִים שָׁם וַיֹּאמְרוּ אֶל־פֶּטְרוֹס

אֲבָל גַּם־אַתָּה מֵהֶם כִּי גַם־לְשׁוֹנְךָ מְגַלָּה אוֹתָךְ׃ <strong><span class=c>74</span></strong>

וַיָּחֶל לְהַחֲרִים אֶת־נַפְשׁוֹ וּלְהִשָׁבֵע לֵאמֹר לֹא יָדַעְתִּי אֶת־הָאִישׁ

וּמִיָּד קָרָא הַתַּרְנְגוֹל׃ <strong><span class=c>75</span></strong> וַיִּזְכֹּר פֶּטְרוֹס

אֶת־דְּבַר יֵשׁוּעַ אֲשֶׁר דִּבֶּר אֵלָיו לֵאמֹר בְּטֶרֶם יִקְרָא הַתַּרְנְגוֹל

תְּכַחֵשׁ בִּי שָׁלֹשׁ פְּעָמִים וַיֵּצֵא הַחוּצָה וַיְמָרֵר בַּבֶּכִי׃</p>
<p><strong><span class=g>כז</span></strong>&nbsp;&nbsp; וַיְהִי לִפְנוֹת הַבֹּקֶר וַיִּוָּעֲצוּ כָּל־רָאשֵׁי הַכֹּהֲנִים וְזִקְנֵי

הָעָם עַל־יֵשׁוּעַ לְהֲמִיתוֹ׃ <strong><span class=c>2</span></strong> וַיַּאַסְרוּ אֹתוֹ

וַיּוֹלִיכֻהוּ מִשָׁם וַיִּמְסְרֻהוּ אֶל־פּוֹנְטִיּוֹס פִּילָטוֹס הַהֶגְמוֹן׃ <strong><span class=c>3</span></strong>

וַיַּרְא יְהוּדָה הַמֹּסֵר אוֹתוֹ כִּי הִרְשִׁיעֻהוּ וַיִּנָּחֵם וַיָּשֶׁב

אֶת־שְׁלֹשִׁים הַכֶּסֶף אֶל־רָאשֵׁי הַכֹּהֲנִים וְהַזְּקֵנִים לֵאמֹר׃ <strong><span class=c>4</span></strong>

חָטָאתִי כִּי־דָם נָקִי הִסְגָּרְתִּי וַיֹּאמְרוּ מַה־לָּנוּ וְלָזֹאת אַתָּה

תִּרְאֶה׃ <strong><span class=c>5</span></strong> וַיַּשְׁלֵךְ אֶת־הַכֶּסֶף אֶל־הַהֵיכָל וַיִּפֶן

וַיֵּלֶךְ וַיֵּחָנַק׃ <strong><span class=c>6</span></strong> וַיִּקְחוּ רָאשֵׁי הַכֹּהֲנִים אֶת־הַכֶּסֶף

וַיֹּאמְרוּ לֹא־נָכוֹן לָנוּ לְתִתּוֹ אֶל־אֲרוֹן הַקָּרְבָּן כִּי־מְחִיר

דָּמִים הוּא׃ <strong><span class=c>7</span></strong> וַיִּוָּעֲצוּ וַיִּקְנוּ־בוֹ אֶת־שְׁדֵה

הַיּוֹצֵר לִקְבוּרַת הַגֵּרִים׃ <strong><span class=c>8</span></strong> עַל־כֵּן יִקָּרֵא לַשָּׂדֶה

הַהוּא שְׂדֵה הַדָּם עַד הַיּוֹם הַזֶּה׃ <strong><span class=c>9</span></strong> אָז נִתְמַלֵּא

מַה־שֶׁנֶּאֱמַר בְּיַד יִרְמְיָה הַנָּבִיא וַיִּקְחוּ שְׁלֹשִׁים הַכֶּסֶף אֶדֶר

הַיְקָר אֲשֶׁר יָקַר מֵעַל־בְּנֵי יִשְׂרָאֵל׃ <strong><span class=c>10</span></strong> וַיִתְּנוּ

אֹתָם אֶל־שְׂדֵה הַיּוֹצֵר כַּאֲשֶׁר צִוָּה יְהוָֹה אוֹתִי׃ <strong><span class=c>11</span></strong>

וְיֵשׁוּעַ הָעֳמַד לִפְנֵי הַהֶגְמוֹן וַיִּשְׁאָלֵהוּ הַהֶגְמוֹן לֵאמֹר

הַאַתָּה הוּא מֶלֶךְ הַיְּהוּדִים וַיֹּאמֶר יֵשׁוּעַ אַתָּה אָמָרְתָּ׃ <strong><span class=c>12</span></strong>

וְרָאשֵׁי הַכֹּהֲנִים וְהַזְּקֵנִים דִּבְּרוּ עָלָיו שִׂטְנָתָם וְהוּא

לֹא־עָנָה דָבָר׃ <strong><span class=c>13</span></strong> וַיֹּאמֶר אֵלָיו פִּילָטוֹס הַאֵינְךָ

שֹׁמֵעַ כַּמָּה הֵם מְעִידִים בָּךְ׃ <strong><span class=c>14</span></strong> וְלֹא עָנָהוּ

אַף־דָּבָר אֶחָד וַיִּתְמַהּ הַהֶגְמוֹן עַד־מְאֹד׃ <strong><span class=c>15</span></strong>

וְהַהֶגְמוֹן הָיָה מַתִּיר לָעָם בְּכָל־חַג אָסִיר אֶחָד אֵת אֲשֶׁר יֶחְפָּצוּ׃
<strong><span class=c>16</span></strong> וּבָעֵת הַהִיא הָיָה לָהֶם אָסִיר מְפֻרְסָם וּשְׁמוֹ

בַּר־אַבָּא׃ <strong><span class=c>17</span></strong> וַיְהִי כַּאֲשֶׁר נִקְהֲלוּ וַיֹּאמֶר אֲלֵיהֶם

פִּילָטוֹס אֶת־מִי תִרְצוּ שֶׁאַתִּיר לָכֶם אֵת בַּר־אַבָּא אוֹ אֶת־יֵשׁוּעַ

הַנִּקְרָא בְּשֵׁם־מָשִׁיחַ׃ <strong><span class=c>18</span></strong> כִּי יָדַע אֲשֶׁר מִקִּנְאָתָם

בּוֹ הִסְגִּרֻהוּ׃ <strong><span class=c>19</span></strong> וַיְהִי בְּשִׁבְתּוֹ עַל־כִּסֵּא הַדִּין

וַתִּשְׁלַח אֵלָיו אִשְׁתּוֹ לֵאמֹר אַל־תְּהִי יָדְךָ בַּצַּדִּיק הַזֶּה כִּי

בַעֲבוּרוֹ הַרְבֵּה עֻנֵּיתִי הַיּוֹם בַּחֲלוֹם׃ <strong><span class=c>20</span></strong> וְרָאשֵׁי

הַכֹּהֲנִים וְהַזְּקֵנִים הִסִּיתוּ אֶת־הֲמוֹן הָעָם לִשְׁאֹל לָהֶם אֵת

בַּר־אַבָּא וּלְאַבֵּד אֵת־יֵשׁוּעַ׃ <strong><span class=c>21</span></strong> וַיַּעַן הַהֶגְמוֹן

וַיֹּאמֶר אֲלֵיהֶם אֶת־מִי מִשְׁנֵיהֶם תִּרְצוּ שֶׁאַתִּיר לָכֶם וַיֹּאמְרוּ

אֵת בַּר־אַבָּא׃ <strong><span class=c>22</span></strong> וַיֹּאמֶר אֲלֵיהֶם פִּילָטוֹס

וּמָה־אֶעֱשֶׂה לְיֵשׁוּעַ הַנִּקְרָא בְּשֵׁם־מָשִׁיחַ וַיַּעֲנוּ כֻלָּם

יִצָּלֵב׃ <strong><span class=c>23</span></strong> וַיֹּאמֶר הַהֶגְמוֹן וּמֶה־עָשָׂה רָעָה

וַיִּצְעֲקוּ עוֹד וַיֹּאמְרוּ יִצָּלֵב׃ <strong><span class=c>24</span></strong> וַיְהִי כִּרְאוֹת

פִּילָטוֹס כִּי לֹא־יוֹעִיל מְאוּמָה וְכִי רָבְתָה עוֹד הַמְּהוּמָה וַיִּקַּח

מַיִם וַיִּרְחַץ אֶת־יָדָיו לְעֵינֵי הָעָם וַיֹּאמַר נָקִי אָנֹכִי מִדַּם

הַצַּדִּיק הַזֶּה אַתֶּם רְאוּ׃ <strong><span class=c>25</span></strong> וַיַּעֲנוּ כָל־הָעָם

וַיֹּאמְרוּ דָּמוֹ עָלֵינוּ וְעַל־בָּנֵינוּ׃ <strong><span class=c>26</span></strong> אָז הִתִּיר

לָהֶם אֵת בַּר־אַבָּא וְאֵת יֵשׁוּעַ הִכָּה בַשׂוֹטִים וַיִּמְסֹר אוֹתוֹ

לְהִצָּלֵב׃ <strong><span class=c>27</span></strong> וַיִּקְחוּ אַנְשֵׁי הַצָּבָא אֲשֶׁר לַהֶגְמוֹן

אֶת־יֵשׁוּעַ וַיְבִיאֻהוּ אֶל־בֵּית־הַמִּשְׁפָּט וַיַּאַסְפוּ עָלָיו אֵת

כָּל־הַגְּדוּד׃ <strong><span class=c>28</span></strong> וַיַּפְשִׁיטוּ אוֹתוֹ אֶת־בְּגָדָיו

וַיַּעַטְפֻהוּ מְעִיל שָׁנִי׃ <strong><span class=c>29</span></strong> וַיְשָׂרֲגוּ קֹצִים

וַיַּעֲשׂוֹּ עֲטֶרֶת וַיָּשִׂימוּ עַל־רֹאשׁוֹ וְקָנֶה בִּימִינוֹ וַיִּכְרְעוּ

לְפָנָיו וַיִּתְלוֹצֲצוּ בוֹ לֵאמֹר שָׁלוֹם לְךָ מֶלֶךְ הַיְּהוּדִים׃ <strong><span class=c>30</span></strong>

וַיָּרֹקּוּ בּוֹ וַיִּקְחוּ אֶת־הַקָּנֶה וַיַּכֻּהוּ עַל־רֹאשׁוֹ׃ <strong><span class=c>31</span></strong>

וְאַחֲרֵי הִתְלוֹצֲצָם בּוֹ הִפְשִׁיטוּ אוֹתוֹ אֶת־הַמְּעִיל וַיַּלְבִּישֻׁהוּ

אֶת־בְּגָדָיו וַיּוֹבִילֻהוּ לִצְלֹב׃ <strong><span class=c>32</span></strong> וַיְהִי בְצֵאתָם

וַיִּמְצְאוּ אִישׁ קוּרִינִי וּשְׁמוֹ שִׁמְעוֹן וַיֶּאֶנְסוּ אֹתוֹ לָשֵׂאת לוֹ

אֶת־צְלוּבוֹ׃ <strong><span class=c>33</span></strong> וַיָּבֹאוּ אֶל־הַמָּקוֹם הַנִּקְרָא

גָּלְגָּלְתָּא הוּא מְקוֹם גֻּלְגֹּלֶת׃ <strong><span class=c>34</span></strong> וַיִּתְּנוּ־לוֹ

לִשְׁתּוֹת חֹמֶץ מָסוּךְ בִּמְרוֹרוֹת וַיִּטְעַם וְלֹא אָבָה לִשְׁתּוֹת׃ <strong><span class=c>35</span></strong>

וַיְהִי כַּאֲשֶׁר צָלְבוּ אוֹתוֹ וַיְחַלְּקוּ אֶת־בְּגָדָיו לָהֶם וַיַּפִּלוּ

גוֹרָל (לְמַלּאת אֵת אֲשֶׁר־נֶאֱמַר בְּפִי הַנָּבִיא יְחַלְּקוּ בְגָדַי לָהֶם

וְעַל־לְבוּשִׁי יַפִּילוּ גוֹרָל)׃ <strong><span class=c>36</span></strong> וַיֵּשְׁבוּ שָׁמָּה

וַיִּשְׁמְרוּ אוֹתוֹ׃ <strong><span class=c>37</span></strong> וַיָּשִׂימוּ אֶת־דְּבַר אַשְׁמָתוֹ

מִמַּעַל לְרֹאשׁוֹ וַיִּכְתְּבוּ זֶה הוּא יֵשׁוּעַ מֶלֶךְ הַיְּהוּדִים׃ <strong><span class=c>38</span></strong>

וַיִּצָּלְבוּ אִתּוֹ שְׁנֵי פָרִיצִים אֶחָד מִימִינוֹ וְאֶחָד מִשְּׂמֹאלוֹ׃ <strong><span class=c>39</span></strong>

וְהָעֹבְרִים גִּדְּפוּ אוֹתוֹ וַיָּנִיעוּ אֶת־רֹאשָׁם׃ <strong><span class=c>40</span></strong>

וַיֹּאמְרוּ אַתָּה הַהֹרֵס אֶת־־הַהֵיכָל וּבֹנֵהוּ בִּשְׁלֹשֶׁת יָמִים הוֹשַׁע

לְנַפְשֶׁךָ וְאִם בֶּן־הָאֱלֹהִים אַתָּה רְדָה מִן־הַצְּלוּב׃ <strong><span class=c>41</span></strong>

וְכֵן הִלְעִיגוּ גַּם־רָאשֵׁי הַכֹּהֲנִים עִם־הַסּוֹפְרִים וְהַזְּקֵנִים

לֵאמֹר׃ <strong><span class=c>42</span></strong> אֶת־אֲחֵרִים הוֹשִׁיעַ וּלְעַצְמוֹ לֹא יוּכַל

לְהוֹשִׁיעַ (אִם־) מֶלֶךְ יִשְׂרָאֵל הוּא יֵרֶד־נָא עַתָּה מִן־הַצְּלוּב

וְנַאֲמִין בּוֹ׃ <strong><span class=c>43</span></strong> בָּטַח בֵּאלֹהִים עַתָּה יְפַלְּטֵהוּ

אִם־חָפֵץ בּוֹ כִּי אָמַר בֶּן־הָאֱלֹהִים אֲנִי׃ <strong><span class=c>44</span></strong> וְכָזֹאת

חֵרְפֻהוּ גַּם־הַפָּרִיצִים הַנִּצְלָבִים אִתּוֹ׃ <strong><span class=c>45</span></strong> וַיְהִי

חֹשֶׁךְ עַל־כָּל־הָאָרֶץ מִן הַשָׁעָה הַשִׁשִׁית עַד הַשָׁעָה הַתְּשִׁיעִית׃ <strong><span class=c>46</span></strong>

וּכְעֵת הַשָׁעָה הַתְּשִׁיעִית וַיִּזְעַק יֵשׁוּעַ בְּקוֹל גָּדוֹל אֵלִי אֵלִי

לְמָה שְׁבַקְתָּנִי וְהוּא אֵלִי אֵלִי לָמָה עֲזַבְתָּנִי׃ <strong><span class=c>47</span></strong>

וַיִּשְׁמְעוּ אֲנָשִׁים מִן־הָעֹמְדִים שָׁם וַיֹּאמְרוּ הוּא קוֹרֵא

אֶל־אֵלִיָּהוּ׃ <strong><span class=c>48</span></strong> וַיְמַהֵר אֶחָד מֵהֶם וַיָּרָץ וַיִּקַּח

סְפוֹג וַיְמַלֵּא אֹתוֹ חֹמֶץ וַיָּשֶׂם עַל־קָנֶה וַיַּשְׁקֵהוּ׃ <strong><span class=c>49</span></strong>

וְיֶתֶר הָאֲנָשִׁים אָמְרוּ הַנִּיחוּ לוֹ וְנִרְאֶה אִם־יָבוֹא אֵלִיָּהוּ

לְהוֹשִׁיעוֹ ((וְאִישׁ אַחֵר לָקַח חֲנִית וַיִּדְקֹר אֶת־צַלְעוֹ וַיֵּצְאוּ

מַיִם וָדָם))׃ <strong><span class=c>50</span></strong> וְיֵשׁוּעַ הוֹסִיף לִקְרֹא בְּקוֹל גָּדוֹל

וַתֵּצֵא רוּחוֹ׃ <strong><span class=c>51</span></strong> וְהִנֵּה נִקְרְעָה פָּרֹכֶת הַהֵיכָל

מִלְמַעְלָה לְמַטָּה לִשְׁנַיִם קְרָעִים וַתִּרְעַשׁ הָאָרֶץ וְהַסְּלָעִים

הִתְבַּקָּעוּ׃ <strong><span class=c>52</span></strong> וְהַקְּבָרִים נִפְתָּחוּ וְרַבִּים

מִן־הַקְּדוֹשִׁים יְשֵׁנֵי אַדְמַת עָפָר נֵעוֹרוּ׃ <strong><span class=c>53</span></strong>

וַיֵּצְאוּ מִן־הַקְּבָרִים אַחֲרֵי תְחִיָּתוֹ וַיָּבֹאוּ אֶל־הָעִיר

הַקְּדוֹשָׁה וַיֵּרָאוּ לָרַבִּים׃ <strong><span class=c>54</span></strong> וְשַׂר־הַמֵּאָה

וְהָאֲנָשִׁים אֲשֶׁר אִתּוֹ הַשֹׁמְרִים אֶת־יֵשׁוּעַ כִּרְאוֹתָם אֶת־הָרַעַשׁ

וְאֶת־אֲשֶׁר נִהְיְתָה נִבְהֲלוּ מְאֹד וַיֹּאמְרוּ אָכֵן זֶה הָיָה

בֶן־אֱלֹהִים׃ <strong><span class=c>55</span></strong> וְשָׁם נָשִׁים רַבּוֹת אֲשֶׁר הָלְכוּ אַחֲרֵי

יֵשׁוּעַ מִן־הַגָּלִיל לְשָׁרְתוֹ וְהֵנָּה רֹאוֹת מֵרָחוֹק׃ <strong><span class=c>56</span></strong>

וּבְתוֹכָן מִרְיָם הַמַּגְדָּלִית וּמִרְיָם אֵם־יַעֲקֹב וְיוֹסֵי וְאֵם בְּנֵי

זַבְדָּי׃ <strong><span class=c>57</span></strong> וַיְהִי בָעֶרֶב וַיָּבֹא אִישׁ עָשִׁיר

מִן־הָרָמָתַיִם וּשְׁמוֹ יוֹסֵף וְגַם־הוּא מִתַּלְמִידֵי יֵשׁוּעַ׃ <strong><span class=c>58</span></strong>

וַיִּגַּשׁ אֶל־פִּילָטוֹס לִשְׁאֹל אֶת־גְּוִיַּת יֵשׁוּעַ וַיְצַו פִּילָטוֹס

וַתִּנָּתֶן לוֹ׃ <strong><span class=c>59</span></strong> וַיִּקַּח יוֹסֵף אֶת־הַגְּוִיָּה

וַיִּכְרֹךְ אוֹתָהּ בְּסָדִין טָהוֹר׃ <strong><span class=c>60</span></strong> וַיְשִׂימֶהָ

בַּקֶּבֶר הֶחָדָשׁ אֲשֶׁר חָצַב־לוֹ בַּסָּלַע וַיָּגֶל אֶבֶן גְּדוֹלָה

עַל־פֶּתַח הַקֶּבֶר וַיֵּלֶךְ לוֹ׃ <strong><span class=c>61</span></strong> וּמִרְיָם הַמַּגְדָּלִית

וּמִרְיָם הָאַחֶרֶת הָיוּ יֹשְׁבוֹת שָׁם מִמּוּל הַקָּבֶר׃ <strong><span class=c>62</span></strong>

וַיְהִי מִמָּחֳרַת עֶרֶב הַשַׁבָּת וַיִּקָּהֲלוּ רָאשֵׁי הַכֹּהֲנִים

וְהַפְּרוּשִׁים אֶל־פִּילָטוֹס׃ <strong><span class=c>63</span></strong> וַיֹּאמְרוּ אֲדֹנֵינוּ

זָכַרְנוּ כִּי אָמַר הַמֵּסִית הַהוּא בְּעוֹדֶנּוּ חָי מִקְצֵה שְׁלֹשֶׁת יָמִים

קוֹם אָקוּם׃ <strong><span class=c>64</span></strong> לָכֵן צַוֵּה־נָא וְיִסָּכֵר פִּי הַקֶּבֶר

עַד־הַיּוֹם הַשְׁלִישִׁי פֶּן־יָבֹאוּ תַלְמִידָיו בַּלַּיְלָה וּגְנָבֻהוּ

וְאָמְרוּ אֶל־הָעָם הִנֵּה־קָם מִן־הַמֵּתִים וְהָיְתָה הַתַּרְמִית הָאַחֲרוֹנָה

רָעָה מִן־הָרִאשׁוֹנָה׃ <strong><span class=c>65</span></strong> וַיֹּאמֶר אֲלֵיהֶם פִּילָטוֹס

הִנֵּה לָכֶם אַנְשֵׁי מִשְׁמָר לְכוּ סִכְרוּהוּ כַּאֲשֶׁר יְדַעְתֶּם׃ <strong><span class=c>66</span></strong>

וַיֵּלְכוּ וַיִּסְכְּרוּ אֶת־פִּי הַקֶּבֶר וַיַּחְתְּמוּ אֶת־הָאָבֶן וַיַּעֲמִידוּ

עָלָיו אֶת־הַמִּשְׁמָר׃</p>
<p><strong><span class=g>כח</span></strong>&nbsp;&nbsp; וְאַחֲרֵי מוֹצָאֵי הַשַׁבָּת כְּשֶׁהֵאִיר לְאֶחָד בַּשַׁבָּת בָּאָה מִרְיָם

הַמַּגְדָּלִית וּמִרְיָם הָאַחֶרֶת לִרְאוֹת אֶת־הַקָּבֶר׃ <strong><span class=c>2</span></strong>

וְהִנֵּה רָעָשׁ גָּדוֹל הָיָה כִּי־מַלְאַךְ יְהוָֹה יָרַד מִן־הַשָּׁמַיִם

וַיִּגַּשׁ וַיָּגֶל אֶת־הָאֶבֶן מִן־הַפֶּתַח וַיֵּשֶׁב עָלֶיהָ׃ <strong><span class=c>3</span></strong>

וּמַרְאֵהוּ כְּמַרְאֵה הַבָּרָק וּלְבוּשׁוֹ לָבָן כַּשָׁלֶג׃ <strong><span class=c>4</span></strong>

וַיִּבָּהֲלוּ הַשֹׁמְרִים מִפַּחְדּוֹ וַיִּהְיוּ כַּמֵּתִים׃ <strong><span class=c>5</span></strong>

וַיַּעַן הַמַּלְאָךְ וַיֹּאמֶר אֶל־הַנָּשִׁים אַתֵּן אַל־תִּירֶאןָ הֵן

יָדַעְתִּי כִּי אֶת־יֵשׁוּעַ הַנִּצְלָב אַתֵּן מְבַקְשׁוֹת׃ <strong><span class=c>6</span></strong>

הוּא אֵינֶנּוּ פֹה כִּי־קָם כַּאֲשֶׁר אָמָר בֹּאנָה וּרְאֶינָה אֶת־הַמָּקוֹם

אֲשֶׁר שָׁכַב־שָׁם הָאָדוֹן׃ <strong><span class=c>7</span></strong> לֵכְנָה מַהֵר וְהִגַּדְתֶּן

לְתַלְמִידָיו כִּי קָם מִן־הַמֵּתִים וְהִנֵּה הוּא הוֹלֵךְ לִפְנֵיכֶם

הַגָּלִילָה וְשָׁם תִּרְאֻהוּ הִנֵּה אָמַרְתִּי לָכֶן׃ <strong><span class=c>8</span></strong>

וַתְּמַהֵרְנָה וַתֵּצֶאנָה מִן־הַקֶּבֶר בְּיִרְאָה וּבְשִׂמְחָה גְדוֹלָה

וַתָּרֹצְנָה לְסַפֵּר אֶל־תַּלְמִידָיו׃ <strong><span class=c>9</span></strong> הֵנָּה הֹלְכוֹת

לְסַפֵּר אֶל־תַּלְמִידָיו וְהִנֵּה יֵשׁוּעַ נִקְרֶה אֲלֵיהֶן וַיֹּאמֶר שָׁלוֹם

לָכֵן וַתִּגַּשְׁנָה וַתֹּאחַזְנָה בְרַגְלָיו וַתִּשְׁתַּחֲוֶיןָ לוֹ׃ <strong><span class=c>10</span></strong>

וַיֹּאמֶר אֲלֵיהֶן יֵשׁוּעַ אַל־תִּירֶאןָ לֵכְנָה וְהַגֵּדְנָה לְאַחַי וְיֵלְכוּ

הַגָּלִילָה וְשָׁם יִרְאוּנִי׃ <strong><span class=c>11</span></strong> וַיְהִי בְלֶכְתָּן וְהִנֵּה

אֲנָשִׁים מִן־הַמִּשְׁמָר בָּאוּ הָעִירָה וַיַּגִּידוּ לְרָאשֵׁי הַכֹּהֲנִים

אֵת כָּל־הַנַּעֲשָׂה׃ <strong><span class=c>12</span></strong> וַיִּקָּהֲלוּ עִם־הַזְּקֵנִים

וַיִּתְיָעָצוּ וַיִּתְּנוּ־כֶסֶף לָרֹב אֶל־אַנְשֵׁי הַצָּבָא לֵאמֹר׃ <strong><span class=c>13</span></strong>

אִמְרוּ־נָא כִּי־בָאוּ תַלְמִידָיו לָיְלָה וַיִּגְנְבוּ אוֹתוֹ וַאֲנַחְנוּ

יְשֵׁנִים׃ <strong><span class=c>14</span></strong> וְאִם־יִשָׁמַע הַדָּבָר בֵּית הַהֶגְמוֹן

אֲנַחְנוּ נְפַיְסֵהוּ וְאַתֶּם אַל־תִּירָאוּ׃ <strong><span class=c>15</span></strong> וַיִּקְחוּ

אֶת־הַכֶּסֶף וְיַּעֲשׂוֹּ כַּאֲשֶׁר שָׂמוּ בְּפִיהֶם וַתֵּצֵא הַשְׁמוּעָה

הַזֹּאת בֵּין הַיְּהוּדִים עַד הַיּוֹם הַזֶּה׃ <strong><span class=c>16</span></strong> וְעַשְׁתֵּי

עָשָׂר הַתַּלְמִידִים הָלְכוּ הַגָּלִילָה אֶל־הָהָר אֲשֶׁר אָמַר לָהֶם

יֵשׁוּעַ׃ <strong><span class=c>17</span></strong> וַיִּרְאוּ אֹתוֹ וַיִּשְׁתַּחֲווּ־לוֹ וְיֵשׁ

מֵהֶם אֲשֶׁר חָלַק לִבָּם׃ <strong><span class=c>18</span></strong> וַיִּגַּשׁ יֵשׁוּעַ וַיְדַבֵּר

אֲלֵיהֶם לֵאמֹר נִתַּן־לִי כָּל־שָׁלְטָן בַּשָׁמַיִם וּבָאָרֶץ׃ <strong><span class=c>19</span></strong>

וְאַתֶּם לְכוּ אֶל־כָּל־הַגּוֹיִם וַעֲשׂוֹּ תַלְמִידִים וּטְבַלְתֶּם אֹתָם

לְשֵׁם־הָאָב וְהַבֵּן וְרוּחַ הַקֹּדֶשׁ׃ <strong><span class=c>20</span></strong> וְלִמַּדְתֶּם

אֹתָם לִשְׁמֹר אֶת־כָּל־אֲשֶׁר צִוִּיתִי אֶתְכֶם וְהִנֵּה אָנֹכִי אִתְּכֶם

כָּל־הַיָּמִים עַד־קֵץ הָעוֹלָם אָמֵן׃</p>
</div>
<hr align=center width=300 size=1 style='color:#c0c0c0'>
<div dir=ltr>
<p class=c><a href="index.htm">Index</a>

&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
<a href="mar.htm">Poster</a></p>
</div>
</td></tr>
</table>


﻿		<table width=520 align=center>
<tr><td>






</td></tr>
</table>



<center>
<!--LiveInternet counter-->
		 <script type="text/javascript"><!--
		document.write("<a href='http://www.liveinternet.ru/click' "+
		"target=_blank><img src='http://counter.yadro.ru/hit?t22.3;r"+
		escape(document.referrer)+((typeof(screen)=="undefined")?"":
		";s"+screen.width+"*"+screen.height+"*"+(screen.colorDepth?
		screen.colorDepth:screen.pixelDepth))+";u"+escape(document.URL)+
		";"+Math.random()+
		"' alt='' title='LiveInternet: 24"+
		" ,24' "+
		"border='0' width='88' height='31'><\/a>")
		//--></script><!--/LiveInternet-->
		<script async="async" src="https://w.uptolike.com/widgets/v1/zp.js?pid=1428829" type="text/javascript"></script>
		
		</center>

<!--ba96768aa0d7b5ad-->

		
		<table width=1000 align=center>
<tr><td>

<!--adapt-->




<script async src="//pagead2.googlesyndication.com/pagead/js/adsbygoogle.js"></script>
<!-- NEW2 -->
<ins class="adsbygoogle"
     style="display:block"
     data-ad-client="ca-pub-6044271981988239"
     data-ad-slot="1068740841"
     data-ad-format="auto"></ins>
<script>
(adsbygoogle = window.adsbygoogle || []).push({});
</script>



</td></tr>
</table>

</body>
</html>

